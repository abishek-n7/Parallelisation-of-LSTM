Andra kvädet om Gudrun
Konung Tjodrek var hos Atle och hade där mist nästan alla sina män. Tjodrek och Gudrun klagade för varandra sina sorger; hon talade till honom och sade:

1. »Jag var flicka bland flickor, 
fostrad av min moder, 
ljuslätt i jungfrubur, 
med hjärtat för bröderna, 
till dess att Gjuke 
guld mig skänkte, 
guld mig skänkte 
och gav mig åt Sigurd.

2. Så var Sigurd 
över sönerna till Gjuke, 
som grön vitlök 
ur gräset vuxen, 
som högbent hjort 
över hårgråa rådjur, 
eller glödrött guld 
över grått silver.

3. Tills mina bröder 
mig ej unnade, 
att en man jag hade, 
förmer än alla. 
Sova de ej kunde 
eller saker döma, 
förrn Sigurd de låtit 
slå ihjäl.

4. Grane sprang till tinget, 
gny var att höra, 
men Sigurd själv 
sågs ej komma. 
Alla sadeldjuren voro 
av svett skummande, 
hade dryg möda 
med dråparne på ryggen.

5. Gråtande gick jag 
att med Grane tala, 
med fuktiga kinder 
jag frågade hästen. 
Sorgsen blev då Grane, 
sänkte huvudet i gräset; 
hästen visste, 
att hans herre ej levde.

6. Länge jag tvekade, 
länge var jag tvehågse, 
förrn om fursten jag frågade 
folkets styresman.

7. Gunnar hängde huvudet, 
men Hogne mig sade 
om Sigurds 
svåra död. 
»Huggen ligger 
på hinsidan vattnet 
Guttorms baneman 
ett byte för ulvar.

8. Se där Sigurd 
i söderled! 
Då kommer du att höra 
korpar kraxa, 
örnar skria, 
åt åteln glada, 
vargar tjuta 
vid kärestan din.»

9. »Varför, Hogne, 
vill du mig säga 
sådan sorg, 
som min sällhet rövar. 
Ma korpar ditt hjärta 
ur kroppen slita 
över vida land! 
Du värst är av män!»

10. Då svarade Hogne 
så en gång, 
trög till godsinthet, 
av tärande sorg: 
»För det har du, Gudrun 
att gråta mera, 
om korpar mitt hjärta 
ur kroppen slita.»

11. Ensam gick jag bort 
från ordskiftet, 
att på skogen samla upp 
vad ulven lämnat. 
Jag snyftade icke 
eller slog med händerna 
eller kved och klagade, 
som kvinnor göra, 
då jag satt i sorg 
vid Sigurds lik.

12. Natten så mörk 
som i nedan mig tycktes, 
då i sorg jag satt 
vid Sigurds lik; 
ulvarna syntes mig 
allra bäst vara, 
om de läte mig 
livet mista 
och man mig brände 
som björkens ved.

13. Från fjället jag färdades 
fem hela dagar, 
tills Halvs höga 
hall jag varsnade.

14. Sju halva år 
jag höll mig hos Tora, 
dotter till Hakon, 
i Danmarks land. 
Mig till glädje 
i guld hon sydde 
sydländska salar 
och svanor danska.

15. Vi virkade på väven 
vapenlekar, 
på konstrikt arbete 
konungens män; 
röda sköldar 
rustade kämpar, 
svärdsflock, hjälmflock 
hjältens följe.

16. Sigmunds fartyg 
foro från land, 
med gyllene stävbild 
och stammen sirad. 
Vi stickade på stycket 
de strider de hade, 
Sigar och Siggeir 
söderut på Five.

17. Då frågade Grimhild, 
gotiska kvinnan, 
hurudan Tora 
tyckte, att jag vore. 
Hon slutade väva 
och sönerna hämtade 
för att enträget 
åtspörja dem, 
vem ville åt systern 
för sonen bota 
eller vedergälla makan 
för mannens dråp.

18. Gunnar var villig 
att guld bjuda 
för att böta för brottet; 
det bjöd ock Hogne. 
Hon frågade också, 
vem färdig vore 
att springare sadla, 
att spänna för vagn, 
att häst rida 
och hök låta flyga, 
att avsända pil 
från idegransbåge.

19. Valdar for till danskarna 
jämte Jaritsleiv 
Eymod den tredje 
med Jaritsskar. 
In gingo då 
hjältars likar, 
Långskäggs kämpar, 
hade ludna röda kappor, 
kort brynjor, 
kupiga hjälmar, 
vid bältet svärd 
och brunt var håret.

20. Envar mig ville 
juveler skänka, 
juveler skänka, 
och vänligt tala, 
om de måtte för mina 
många sorger 
tillgift vinna; 
jag trodde dem icke.

21. Grimhild bjöd mig 
bägare att dricka, 
sval och bitter, 
att brottet jag ej mindes. 
Kraften däri 
var kommen av jord, 
av sval, kall sjö 
och svinets blod.

22. Där voro i hornet 
varjehanda stavar, 
ristade och rödfärgade, 
reda jag ej kunde dem: 
ormen den långe, 
oskuret ax 
från sjökonungs land, 
led inom dörr.

23. I ölet var 
mycket ont tillsamman, 
blad från all skogen 
och brända ollon, 
offrade inälvor, 
ärilens sot, 
kokt svinlever, 
som klagomål dövar.

24. Att förgäta jag gick, 
som de gissat hade, 
av ölet i salen 
all orätt mot fursten. 
Tre konungar föllo 
på knä framför mig, 
innan hon sökte 
samtal med mig själv.

Grimhild sade: 
25. »Jag giver dig, Gudrun, 
guld till skänks 
och en dryg del gods 
efter din döde fader, 
lödiga ringar, 
Lodvers salar, 
allt sängomhänget 
efter slagne fursten.

26. Hunska möar, 
som handhava vävstol 
och göra guldväv så fager, 
att gamman du får. 
Ensam skall du bjuda 
över Budles skatter, 
i gyllene prydnad 
och given åt Atle.»

27. »Jag önskar icke 
äkta en man 
och vill ej Brynhilds 
broder äga. 
Ej bra mig passar, 
att med Budles son 
ätten foröka 
och åtnjuta lycka.»

Grimhild sade: 
28. »Bry dig ej, att hämnd 
på hövdingar söka, 
därför att vi 
de vållande voro. 
Så skall bliva, 
som om båda levde, 
Sigurd och Sigmund, 
om söner du föder.»

29. »Ej kan jag, Grimhild, 
glädje känna 
eller giva om mig 
åt hjälten förhoppning, 
sedan Sigurds hjärtblod 
till min smärta drucko 
vargen och korpen, 
som voro vid liket.»

Grimhild sade: 
30. »Till ätt av alla 
den yppersta är han, 
den furste, jag funnit, 
och främst för visso. 
Honom skall du äga, 
tills dig ålderdom besegrar, 
eller sakna man, 
försmår du honom.»

31. »Bry dig ej du 
att bjuda ut 
denna ondskefulla ätt 
så ivrigt åt mig! 
Han skall Gunnar 
grymt behandla 
och bortslita hjärtat 
ur bröstet på Hogne. 
Innan livet jag tagit 
från levnadslustige 
stridens eggare 
ej stanna jag skall.»

32. Gråtande grep 
Grimhild det ord, 
som spådde, att ont 
ej sparas skulle 
hennes båda söner, 
och ej barnen fördärv.

Grimhild sade: 
33. »Mer land jag dig giver 
och lydande följe: 
Vinbjorg, Valbjorg, 
om du vill dem taga. 
Äg dem i ditt liv 
och var lycklig, dotter!»

34. »Den skall jag kora 
av konungar 
och dock nödtvungen få 
av närskylda fränder; 
min man mig ej bliver 
till mycken hugnad, 
ej brödernas bane 
till barnens skydd.»

35. Snart sågs till häst 
var hurtig sven, 
och välska damer 
i vagnar lyftes. 
Sju dagar vi redo 
och drogo över land, 
påföljande sju 
vi piskade böljorna, 
trampade torrt land 
de tredje sju.

36. Den väldiga borgens 
väktare vid porten 
grinden öppnade, 
förrn i gården vi redo.

37. Atle mig väckte, 
men vara jag kände mig 
full av hätskhet 
över frändernas död.

Atle sade: 
38. »Nyss mig sålunda 
nornorna väckte» 
- olycksspådom 
han önskade, jag tydde - 
»jag tyckte dig, Gudrun, 
Gjukes dotter, 
hjärtlöst med svärd 
mig genomstinga.»

39. »Det järtecknar eld, 
nar om järn man drömmer, 
något inbilskt och vänligt, 
när om vrede av kvinna; 
som bot mot ont 
jag dig bränna skall, 
läka och lindra, 
fast led du mig är.»

Atle sade: 
40. »Jag tyckte mig på gården 
se telningar fallna, 
sådana som jag ville 
växa skulle, 
rivna upp med rötter, 
rödfärgade i blod, 
burna fram på bänkarne, 
bjudna mig att tugga.

41. Jag tyckte av min hand 
hökar flyga, 
utan rov, 
till olycksboning; 
deras hjärtan jag mig tyckte 
tugga till honung 
med sorgmodigt sinne, 
svullna av blod.

42. Jag tyckte från min hand 
hundvalpar lösa, 
och glädjelöst 
gnällde båda; 
sen kropparna döda 
mig kommo före, 
och jag tyckte mig tvungen 
att tära liken.»

43. »Det betyder, att män 
tala om fiskfångst 
och vrida huvudet 
av vitlingar, 
innan dagen gryr, 
vad de dragit upp, de smaka; 
ej många nätter 
de mera skola leva.»

Atle sade: 
44. »Jag tyckte sedan jag låg 
och ej sova ville, 
styvsint i sängen; 
det stannat i minnet.» Andra kvädet om Helge Hundingsbane
Om volsungarna.
Konung Sigmund, Volsungs son, hade Borghild av Bralund till äkta; de kallade sin son Helge och efter Helge Hjorvardsson; Hagal fostrade Helge.

Hunding hette en mäktig konung, och efter honom är Hundland uppkallat. Han var en stor krigare och hade många söner, som voro i härnad. Ofrid och fiendskap var emellan konung Hunding och konung Sigmund, bådadera dräpte den andres fränder. Konung Sigmund och hans ättmän hette volsungar och ylvingar.

Helge for hemligen till konung Hundings hov och spejade; konung Hundings son Häming var hemma. Men när Helge begav sig bort, träffade han en herdegosse och sade:

1. »Säg du åt Heming, 
att Helge minnes, 
vem i brynja 
vikingarne dräpte. 
Ulven grå 
inne ni hade, 
som kung Hunding höll 
för att Hamal vara.»

Hamal hette Hagals son. Konung Hunding sände män till Hagal för att leta efter Helge, men Helge kunde icke skydda sig på annat sätt än att han tog en tjänstekvinnas kläder och gick att mala. De letade och funno icke Helge; då sade Blind den illistige:

2. »Hagals trälkvinnas ögon 
te sig vassa, 
ej bondens ätt är det, 
som bullrar vid kvarnen; 
stenarne rämna, 
i stycken springer lådan.

3. Hård lott har nu 
hövdingen fått, 
då korn från Valland 
kungen skall mala; 
för denna hand 
dugde bättre 
än kvarnens handtag 
att hålla svärdet.»

Hagal svarade och sade: 
4. »Om lådan larmar 
är litet under, 
då konungadottern 
skall kvarnen draga. 
Högre än molnen 
mön svävade 
och som vikingar 
med vapen stred, 
innan Helge till fånge 
henne gjorde. 
Syster hon är 
till Sigar och Hogne, 
därför elaka ögon 
har ylvingatärnan.»

Helge kom undan och gick på härskepp; han fällde konung Hunding och kallades sedan Helge Hundingsbane. Han låg med sin här i Brunavag och gjorde där strandhugg, och de åto där rått kött.

En konung hette Hogne; hans dotter var Sigrun, hon var valkyria och red i luft och över hav; hon var Svava pånyttfödd. Sigrun red till Helges skepp och sade:

5. »Vilka låta fartyg 
flyta vid stranden? 
Var hören I, krigare, 
hemma själva? 
Vem biden I på 
i Brunavåg? 
Vart lyster eder 
att leden känna?»

Helge sade: 
6. »Hamal låter fartyg 
flyta vid stranden; 
i Lässö höra vi 
hemma själva; 
bris vi bida 
i Brunavåg; 
österut lyster oss 
att leden känna.»

Sigrun sade: 
7. »Var har du, furste, 
vapen prövat 
eller valplatsens fåglar 
föda givit? 
Vi är din brynja 
med blod bestänkt? 
Vi äta hjälmklädda kämpar 
köttet rått?»

Helge sade: 
8. »Det utförde ylvingars 
ättling nyss 
väster om havet, 
om veta dig lyster, 
att björnar jag tog 
i Bragalunden 
och örnens ätt 
med uddarne mättade.

9. Nu orsaken, mö, 
är yppad därtill; 
stekt därför föga 
vi fingo på havet.»

Sigrun sade: 
10. »Dråp ger du tillkänna; 
död måste på valplatsen 
konung Hunding 
för Helge falla. 
Det drabbades samman, 
då släkt I hämnaden, 
och blod sprutade 
på spetsen av svärdet.»

Helge sade: 
11. »Hur visste du, 
att vi voro de, 
snabbtänkta mö, 
som släkt hämnade? 
Många hjältesöner 
djärva äro 
och snarlika 
släktingar till oss.»

Sigrun sade: 
12. »Ej var jag fjärran, 
du folkets hövding, 
i går på morgonen 
vid den grymmes livsslut; 
dock Sigmunds son 
slug jag anser, 
då i dunkla ord 
du döljer din bragd.

13. Förr en gång såg jag dig 
fara på långskepp, 
när du stod och stred 
i stammen den blodiga, 
och svala vågor 
svallande lekte. 
Nu vill sig drotten 
dölja för mig, 
men Hognes mö 
Helge känner.»

Granmar hette en mäktig konung, som bodde vid Svarinshaug; han ägde många söner: en hette Hodbrodd, en annan Gudmund, den tredje Starkad. Hodbrodd var på kungastämma, han förlovade med sig Sigrun, Hognes dotter. Men när hon får veta det, red hon med valkyrior genom luft och över hav att söka efter Helge. Helge var då vid Logafjällen och hade stridit med Hundings söner. Där fällde han då Alf och Eyjolv, Hjorvard och Hervard och var mycket trött av striden och satt vid foten av Arastein. Där träffade honom Sigrun och kastade sig om halsen på honom och kysste honom och sade honom sitt ärende, såsom det säges i den gamla Volsungakvida:

14. Sigrun sökte 
segerglad furste, 
fattade Helges 
hand i sin, 
kysste och hälsade 
härskaren i hjälm; 
kärlek då fattade 
fursten till vivet.

15. Hon sade sig älska 
av all sin håg 
Sigmunds son, 
innan hon sett honom.

16. »Med Hodbrodd blev jag 
i hären förlovad, 
men en annan ädling 
äga jag ville; 
dock fruktar jag, furste, 
mina fränders vrede, 
mot min faders egen 
önskan jag brutit.»

17. Ej Hognes dotter 
dolde sina tankar, 
sade Helges huldhet 
sig hava önska.

Helge sade: 
18. »Vårda dig icke 
om vreden hos Hogne 
eller oviljan 
hos ätten din! 
Unga mö, du skall 
hos mig leva; 
dina fränder, du goda, 
fruktar jag icke.»

Helge samlade då en stor flotta och for till Frekastein och de fingo på havet en livsfarlig storm; då ljungade blixtar över dem, och strålarna gingo ned i skeppen. De sågo i luften, att nio valkyrior redo, och de kände Sigrun; då stillade sig stormen, och de kommo helbrägda till land. Granmars söner sutto på ett berg, då skeppen seglade åt land. Gudmund hoppade upp på en häst och red för att speja upp på berget vid hamnen; då bärgade volsungarne seglen. Då sade Gudmund, Granmars son:

19. »Vem är den sköldung, 
som skeppen styr, 
och gyllene stridsfana 
i stammen hissar? 
Ej frid tycks mig vara 
i främsta spetsen, 
kring vikingar blodsrodnad 
blänker i skyn.»

Sinfjotle sade: 
20. »Här må Hodbrodd 
Helge känna, 
den till flykt tröge, 
i flottans mitt. 
Din ätts odaljord 
han under sig tvungit, 
fjorsungaarvet 
med fejd vunnit.»

Gudmund sade: 
21. »Dess förr vi skola 
vid Frekastein 
sams till samman 
om vår sak tala. 
Tid är, Hodbrodd, 
hämnd att vinna, 
om den lägsta lotten 
vi länge fingo.»

Sinfjotle sade: 
22. »Förr skall du, Gudmund, 
fösa getter 
och i branta 
bergsklyftor kliva, 
hava i handen 
en hasselpåk; 
det ser du hellre 
än svärdets domar.»

Helge sade: 
23. »Det synes dig bättre, 
Sinfjotle, passa 
att gå i strid 
och glädja ornar 
än med onyttiga 
ord att tvista, 
om än hätskhet 
härskarne skiljer.

24. Ej goda tyckas mig 
Granmars söner 
men sanning dock höves 
en hövding att säga. 
På Moinsheim 
märka de läto, 
att de saknade ej att svinga 
svärden mod, 
mycket käcka 
kämpar de äro.»

Gudmund red hem med krigsbud; då samlade Granmars söner en här. Med kommo många konungar, där var Hogne, Sigruns fader, och hans söner Brage och Dag. Där var stor strid, och alla Granmars söner föllo och alla deras hövdingar utom Dag Hognesson, som fick fred och svor volsungarne eder. Sigrun gick ut bland de fallne och träffade Hodbrodd nära döden. Hon sade:

25. »Icke skall Sigrun 
från Sevafjällen, 
konung Hodbrodd, 
dig hålla i famn. 
Gånget är livet 
för Granmars söner; 
ulvaflocken grå 
äter ymigt lik.»

Då träffade hon Helge och blev mycket glad.

Han sade: 
26. »Ej allt, du kloka, 
blev idel lycka, 
dock säger jag, att nornorna 
något vålla. 
På morgonen föllo 
vid Frekastein 
Brage och Hogne; 
deras baneman var jag.

27. Rollaugs söner livet 
vid Lebjorg miste, 
men konung Starkad 
vid Styrkleiv föll; 
denna furste var det vildaste 
väsen jag sett, 
då bålen slogs, 
fast borta var huvudet.

28. De allra flesta 
av fränderna dina 
ligga på jorden, 
till lik vordna. 
Hindra kampen du ej kunnat; 
det kom på din lott, 
att för stormän 
till strid du blev.»

29. Da grät Sigrun. Han sade: 
»Trösta dig, Sigrun! 
Ett tvistefrö du varit oss. 
ej sköldungar skickelsen motstå.»

Sigrun sade: 
»Jag önskade, de levde 
de som avlidna äro, 
finge i din famn jag dock slutas.»

Helge äktade Sigrun, och de fingo söner; Helge var då ej gammal. Dag Hognesson blotade till Oden om hämnd för sin fader, och Oden lånade Dag sitt spjut. Dag träffade sin svåger Helge på det ställe, som heter Fjoturlund; han rände igenom Helge med spjutet. Där föll Helge, men Dag red till Sevafjällen och sade Sigrun nyheten:

30. »Sen är jag, syster, 
din sorg att båda, 
ty nödtvungen jag 
min närmaste bedrövat. 
På morgonen föll 
vid Fjoturlunden, 
den bäste furste, 
som bodde i världen, 
som alla hövdingar 
på halsen stod.»

Sigrun sade: 
31 »Dig skola alla 
eder bita, 
som du hade 
åt Helge svurit 
vid floden Leiptrs 
lysande vatten 
och vid Vågens 
våta sten.

32. Segle ej det skepp, 
som seglar med dig, 
fast förlig vind 
efter fartyget blåser! 
Löpe ej den häst, 
som löper med dig, 
fast för fiender 
du flykta skall!

33. Bite ej det svärd, 
som svänges av dig, 
om ej dig själv 
det sjunger om huvudet. 
På dig vore hämnad 
Helges död, 
om du vore en varg 
i villande skog 
utan egendom 
och all gamman 
och föda ej finge, 
om de fallne du ej åte.»

Dag sade: 
34. »Vansinnig, syster, 
och från vettet du är, 
då du önskar ofärd 
åt egen broder. 
Oden ensam 
allt ont vållar, 
ty mellan släktingar 
söndring han stiftat.

35. Din broder röda 
ringar dig bjuder, 
hela Vandilsve 
och Vigdalarne. 
Tag halva boet 
till bot för din sorg, 
du smyckade brud, 
jämte sönerna dina!»

Sigrun sade: 
36. »Så säll jag ej sitter 
vid Sevafjällen, 
arla eUer särla, 
att jag älskar livet, 
om konungens krigare 
ej kasta glans 
och Vigblär ej hit 
med hövdingen löper, 
guldbetslade fålen, 
och ej fursten jag hälsar.

37. Så hade Helge 
hållit i rädsla 
sina fiender alla 
och fränderna deras, 
som getter vilda 
för vargen springa, 
fuUa av fasa, 
från fjället ned.

38. Helge så högt 
över hövdingar stod 
som ädelformad 
ask över törne, 
och som daggstänkt hjort 
bland djuren går 
och huvudet bär 
högre än alla 
och hornen glänsa 
mot himmelen själv.»

En hög gjordes efter Helge. Men när han kom till Valhall, då bjöd honom Oden att råda över allt jämte sig.

Helge sade: 
39. »Åt männen alla 
måste du, Hunding, 
fotbad bära 
och brasa tända, 
hundar binda, 
hästar vakta, 
giva svinen mat, 
förrn till sängs du går.»

Sigruns tjänstekvinna gick om aftonen vid Helges hög och såg, att Helge red till högen med många män.

Tjänstekvinnan sade: 
40. »Är blott svek den syn, 
som se jag tycker mig, 
eller ragnarök. 
Rida väl de döde, 
då I huggen med sporrar 
hästarne edra, 
eller har åt hövdingar 
hemlov givits?»

Helge sade: 
41. »Ej blott svek är den syn, 
som se du tycker dig, 
ej åldrarnes ände, 
fast oss du ser, 
fast vi hugga med sporrar 
hästarne våra, 
fast hellre har åt hövdingar 
hemlov givits.»

Hem gick tjänstekvinnan och sade till Sigrun:

42. »Gå ut, du Sigrun 
från Sevafjällen, 
om dig lyster att folkets 
furste träffa. 
Högen är öppen, 
Helge är kommen. 
Såren blöda, 
och så bad dig fursten, 
att sårets ström 
du stilla skulle.»

Sigrun gick in i högen till Helge och sade:

43. »Nu gläder mig så mycket, 
att vi mött varandra, 
som Odens hungrande 
hökar glädjas, 
när de veta om valplatsens 
varma stekar 
eller dagens gryning 
daggstänkta se.

44. Dig vill jag kyssa, 
döde konung, 
förr än du blodiga 
brynjan avtager. 
Ditt hår är, Helge, 
höljt med rimfrost, 
fursten är fullstandigt 
färgad med blod, 
händerna kalla 
på Hognes måg. 
Huru skall bättring 
din brud åt dig vinna?

Helge sade: 
45. »Ensam du, Sigrun, 
från Sevafjallen, 
vållar, att Helge 
är våt av tårar. 
Du gråter, du guldprydda, 
av grämelse tårar, 
du solbjärta, sydländska, 
förrn att sova du går. 
Var tår faller blodig 
på bröstet av fursten, 
iskall, inbränd, 
av ångest fylld.

46. Dock kom, låt oss dricka 
kostliga drycken, 
fast livslust och land 
förlorat vi hava. 
Ingen skall kväda 
klagovisa, 
fast han ser svåra 
sår på mitt bröst, 
ty en brud nu höljes 
utav högen, 
en furstedotter 
hos oss fallna är.»

Sigrun redde en säng i högen.

47. »Här har jag bäddat 
dig, Helge, en säng, 
som från ängslan är fri, 
du ylvingaättling! 
I din famn jag vill, 
du furste, somna, 
som hos levande hjälten 
jag göra skulle.»

Helge sade: 
48. »Nu säger jag intet 
oväntat vara 
sent eller tidigt 
vid Sevafjällen, 
när på den avlidnes 
arm du sover 
i högen, du vita, 
Hognes dotter; 
är dock kvar i livet, 
du konungborna.

49. Tid är mig att rida 
rodnande vägar, 
låta bleka fålen 
flyga sin stig. 
Väster jag skall 
om vindhemmets bro, 
förrän Salgovner 
segerhjältar väcker.»

Helge och hans följe redo sin väg, men Sigrun och tärnan gingo hem till gården. Andra aftonen lät Sigrun tärnan hålla vakt på högen. Men i skymningen, då Sigrun kom till högen, sade hon:

50. »Kommen vore nu, 
om komma han tänkte, 
Sigmunds son 
från Odens salar. 
Hoppet bleknar, 
att härskarn kommer 
när örnarna sitta 
på askens grenar 
och drottföljet drager 
till drömmarnes ting.



51. Var ej avvita nog 
att ensam färdas, 
du sköldungars dis, 
till de dödas boning, 
ty mäktigare bliva, 
mö, om natten 
alla dödas vålnader 
än i dagens ljus.»

Sigrun blev kortlivad av sorg och bedrövelse. Det var en tro i forntiden, att människor föddes på nytt, men det kallas nu käringprat. Helge och Sigrun påstås hava blivit återfödda; han hette då Helge Haddingjaskate och hon Kara Halvdansdotter, såsom säges i Karoljod, och hon var valkyria.

Om Sinfjotles död
Sigmund Volsungsson var konung i Frankland; Sinfjotle var den äldste av hans söner, den andre var Helge, den tredje Hamund. Borghild, Sigmunds hustru, hade en broder, som hette ....... Men Sinfjotle, hennes styvson, och ....... friade båda till samma kvinna, och för den skull dödade honom Sinfjotle. Men när han kom hem, bad Borghild honom fara bort, men Sigmund bjöd henne penningar i böter, och dem måste hon mottaga. Men vid arvölet bar Borghild fram öl; hon tog gift, ett stort horn fullt, och bar fram åt Sinfjotle, men när han såg i hornet, urskilde han, att gift var i det, och sade till Sigmund: »Grumlig är drycken, gamlefar!» Sigmund tog hornet och drack ur. Det säges, att Sigmund var så hård, att gift varken kunde skada honom utvärtes eller invärtes, men alla hans söner uthärdade gift utanpå huden. Borghild bar ett annat horn åt Sinfjotle och bad honom dricka, och allt gick som förut. Och den tredje gången bar hon hornet till honom och sade stickord, om han ej drucke därur. Han sade åter som förut till Sigmund. Han sade: »Låt skägget sila det, son!» Sinfjotle drack och blev genast död.

Sigmund bar honom långa vägar i famnen på sig och kom till en smal och lång fjord, och där var en liten farkost och en man på; han erbjöd Sigmund att bli rodd över fjorden. Men när Sigmund bar liket ut på farkosten, var båten lastad; mannen sade, att Sigmund skulle färdas innanför fjordens ända. Mannen stötte ut farkosten och försvann genast.

Konung Sigmund stannade länge i Danmark i Borghilds rike, sedan han äktat henne. Sedan for Sigmund söder till Frankland till det rike, som han hade där. Då äktade han Hjordis, dotter till konung Eylime; deras son var Sigurd. Konung Sigmund föll i strid mot Hundings söner, men Hjordis gifte sig då med Alf, son till konung Hjalprek. Sigurd växte upp där i barndomen.

Sigmund och alla hans söner voro långt framom alla andra män i kraft och storlek och mod och all idrott. Sigurd var dock främst av alla, och honom säga alla i fornsagorna stå framför alla och vara den ansenligaste av härkonungar.


Balders drömmar
1. Tillhopa voro alla 
asar på ting, 
och asynjorna 
alla vid samtal, 
och mycket rådslogo 
mäktige gudar, 
vi åt Balder drömmar 
bådade ofärd.

 Balder

2. Upp steg Oden, 
åldrige härskarn, 
och på Sleipner 
sadel lade. 
Han red ned därifrån 
åt Nivlhel till 
och mötte hunden, 
som från Hels rike kom.

3. Han var blodig 
framtill på bröstet 
och gläfste länge 
mot galdernas fader. 
Fram red Oden, 
fasta marken dånade; 
och till Hels höga 
hus han kom.

4. Då red Oden 
öster om dörren, 
där vara han visste 
valans gravplats. 
För den döda trollkvinnan 
dödsgalder läste han, 
tills tvungen hon uppstod 
och talade, fast död.

5. »Vem är det bland män, 
för mig okända, 
som till tunga färden 
tvingat mig? 
Snöad över av snö 
och slagen av regn, 
dränkt var jag i dagg, 
död var jag länge.»

Oden sade: 
6. »Vägtam jag heter, 
och är son av Valtam. 
Ur underjorden tala! 
Jag från övervärlden minns det. 
Åt vem äro bredda 
på bänkarne ringar 
och fagra långpallar 
belagda med guld?»

Valan sade: 
7. »Här mjödet bryggt 
åt Balder står, 
den skira drycken 
ligger sköld över; 
asasönerna 
äro ivrigt väntade. 
Tvungen jag talade, 
nu skall jag tiga.»

Oden sade: 
8. »Tig icke, vala! 
Jag vill vidare fråga, 
tills allt jag känner; 
jag vill yttermera veta, 
vem skall Balder 
till bane bliva 
och livet från Odens 
ättling röva.»

 Höder och Loke

Valan sade: 
9. »Höder bär hit ned 
höge hjälten; 
han skall Balder 
till bane bliva 
och livet från Odens 
ättling röva. 
Tvungen jag talade, 
nu skall jag tiga.»

Oden sade: 
10. »Tig icke, vala! 
Jag vill vidare fråga, 
tills allt jag känner; 
jag vill yttermera veta, 
vem Höders hätskhet 
hämna skall 
eller Balders baneman 
på bålet lägga.»

Valan sade: 
11. »Rind föder Vale 
i vänstersalar, 
denne Odens son kämpar, 
en enda natt gammal; 
sin hand han ej tvättar 
eller huvudet kammar, 
förr'n på bålet han lägger 
Balders fiende. 
Tvungen jag talade, 
nu skall jag tiga.»

Oden sade: 
12. »Tig icke, vala! 
Jag vill vidare fråga, 
tills allt jag känner; 
jag vill yttermera veta, 
vad de möar heta, 
som häftigt gråta 
och slunga mot himlen 
hörnen av seglen.»

Valan sade: 
13. »Du är icke Vägtam, 
som dig vara jag trodde, 
snarare Oden, 
åldrige härskarn.»

Oden sade: 
»Du är ingen vala 
eller vis kvinna, 
snarare trenne 
tursars moder.»

Valan sade: 
14. »Rid hem nu, Oden, 
över hedern din glad. 
Männen här 
du ej mera besöke, 
förrän Loke slipper 
lös ur bojorna 
och de, som röja allt undan, 
till ragnarök komma.» 
Brottstycke av det större kvädet om Sigurd
1a. Elden tog att ljunga, 
och jorden att skälva 
och höga lågan 
mot himlen skjuta. 
Få tordes där 
av furstens kämpar 
genom elden rida 
eller över stiga.

2a. Sigurd Grane 
med svärdet sporrade, 
elden slocknade 
för ädle hjälten; 
all lågan sig lade 
för den lovord önskande, 
de redskap glänste, 
som Regin ägde.

3a. Sigurd drap ormen, 
och ingen det skall 
ur minnet förlora, 
så länge människor leva, 
men din broder 
brast det mod 
genom elden att rida 
eller över stiga.

4a. Ut gick Sigurd 
från samtalet, 
männens vän, 
och så modfälld var; 
att på stridsdjärv hjälte 
järnvirkad brynja 
började i sidorna 
sönder brista.

- - - - - -

1. »[I vad sak 
har Sigurd] brutit, 
då du vill, att den modige 
mista skall livet.»

Gunnar sade: 
2. »Mig har Sigurd 
svurit eder, 
eder svurit, 
alla brutit. 
Han svek mig då, 
när han svurit hålla 
alla eder 
allra trognast.»

Hogne svarade: 
3. »Av hätskhet Brynhild 
dig hetsat har 
ont att göra 
och orsaka sorg; 
hon unnar ej Gudrun 
det goda giftet 
och sedan ej dig 
sig att äga.»

4. Några ulv stekte, 
några orm skuro, 
några åt Guttorm 
gåvo av vargen, 
förrn de förmådde, 
mordlystna, 
bära händer 
på härlige hjälten.

5. Slagen blev Sigurd, 
söder om Ren, 
korpen på trädet 
kraxade högt: 
»På eder två skall Atle 
eggarna bloda, 
brutna eder 
eder bane vålla.»

6. Ute stod Gudrun, 
Gjukes dotter, 
och det första ord, 
hon fällde, var detta: 
»Var är nu Sigurd, 
väpnades drott, 
då mina fränder 
jag främst ser rida?»

7. Ensam Hogne 
henne svarade: 
»Sigurd med svärd 
vi sönderhuggit, 
grå hästen hänger 
huvudet över den döde.»

8. Då sade Brynhild, 
Budles dotter: 
»Väl skolen I njuta 
av vapen och land! 
Ensam skulle Sigurd 
för allt hava rådit, 
om han litet längre 
sitt liv behållit.

9. Ej hövdes det, 
att han härskade så 
över Gjukes arv 
och goters mängd, 
då att styra folket 
och i strid djärva 
fem söner Gjuke 
framfött hade.»

10. Då skrattade Brynhild, 
att det skallade i gården, 
en gång 
av all sin själ: 
»Länge skolen I njuta 
land och folk, 
när frejdade fursten 
I falla låtit.»

11. Då sade Gudrun, 
Gjukes dotter: 
»Oerhörda ord 
yttrar du nu. 
Må de svåra taga Gunnar, 
Sigurds mördare! 
Hans hätska sinne 
hämnd skall röna.»

12. Det led fram på kvällen, 
ej litet var drucket, 
om mycket muntert 
männen talade. 
Alla somnade, 
då i säng de kommo, 
Gunnar ensam längre 
än alla låg vaken.

13. Fot han ej rörde, 
fjättrad var tungan; 
därpå härens 
härjare tänkte, 
vad de två på trädet 
talat hade, 
korpen och örnen, 
då de kommo hemridande.

14. Brynhild vaknade, 
Budles dotter, 
skjoldungars dis, 
innan dagen grydde: 
»Eggen mig eller avråden, 
- nu har ogärning skett, - 
att säga min sorg 
eller sådant ej göra!»

15. Vid dessa ord 
alla tego, 
få blevo kloka 
på de kvinnolater, 
då hon gråtande 
gav sig att omtala 
det, som hon leende 
lockat männen till.

Brynhild sade: 
16. »I sömnen, Gunnar, 
svårt det mig tycktes: 
svalt var i salen, 
min säng var kall, 
men du, drott, rider 
bedrövad, glädjelös, 
med fjättrar fängslad 
i fienders hop; 
så skall all eder 
ätt, nivlungar, 
sin makt förlora, 
menedare ären I.

17. Nu minns du ej, Gunnar, 
granneligen, 
da I båda i spåret 
ert blod läten rinna. 
Allt det har du nu 
illa honom lönat, 
att främst i mod 
han sig finna lät.

18. Det röntes då, 
när ridit han hade 
modig till oss 
om mig att bedja, 
hur härens härjare 
hade tillförene 
ederna hållit 
mot unge fursten.

19. Sårande svärd, 
snott om fästet med guld, 
lät mäktig konung 
mellan oss ligga. 
Med eld voro eggarna 
utanpå strukna, 
och med etterdroppar 
innantill dragna.»

Om Sigurds död
I detta kväde talas om Sigurds död, och här pekar det åt, som om de dödade honom ute, men somliga säga så, att de dödade honom inne, sovande i sin säng. Men tyskarne säga så, att de dödade honom ute i skogen, och så säges i den gamla Gudrunarkvida, att Sigurd och Gjukes söner hade ridit till tings, när han dödades, men det säga alla på enahanda sätt, att de sveko honom mot tro och loven och angrepo honom liggande och oförberedd.

 Sigurds lik 
Brynhilds färd till Hel
Efter Brynhilds död gjordes två bål, det ena åt Sigurd, och detta brann först, men Brynhild brändes på det andra, och hon var i en vagn, som var tältad med kostbart tyg. Det säges, att Brynhild åkte med vagnen på vägen till dödsriket och for om en gård, där en jättekvinna bodde.

Brynhild for vägen till dödsriket.


Jättinnan sade: 
1. »Gå du ej skall 
genom gårdarna mina, 
som, stödda av sten, 
stå här fasta. 
Att bonad breda 
bättre dig hövdes 
än att uppsöka 
en annans man.

2. Varför från Valland 
vandrar väl du, 
ditt oroliga huvud, 
hit till min gård? 
Om det lyster dig veta, 
du förlänerska av guld, 
i blod av människor 
du badat dina händer.»

Brynhild sade: 
3. »Förebra mig icke, 
du fru från stenen, 
fastän jag varit 
i vikingafärd! 
Av oss båda 
jag ypperst må synas, 
där man vår härstamning 
i håg kommer.»

Jättinnan svarade: 
4. »Du blev, Brynhild, 
Budles dotter, 
med värsta varsel 
i världen född. 
Du bragt om livet 
barnen till Gjuke, 
och hemmet det goda 
du härjat har.»

Brynhild sade: 
5. »Jag, som vett har, 
från vagnen skall säga 
dig, mycket vettlösa, 
om dig veta lyster, 
hur Gjukes arvingar 
orsak voro, 
att jag älskog miste 
och menedig blev.

6. Den modige konungen 
lät kläderna för oss, 
åtta systrar, 
under eken bära. 
Jag var vintrar tolv, 
om dig veta lyster, 
då unge fursten 
eder jag gav.

8. Då lät jag i Godtjod 
gamle Hjalmgunnar, 
grånade kungen, 
gå till Hel, 
gav seger åt Audas 
unge broder; 
ursinnig därför 
blev Oden på mig.

9. Han slöt kring mig i Skatalund 
samman sköldar, 
röda och vita; 
mig berörde skyddsvapnen. 
Han bjöd, att blott den 
skulle bryta min sömn, 
som ingenstädes 
ångest kände.

10. Han lät kring min sal, 
som mot söder vetter, 
skogens härjare 
högt brinna. 
Blott en kämpe han bjöd 
skulle över rida, 
den, som förde mig det guld, 
som under Favner låg.

11. På Grane red gode 
guldgivaren 
dit, där min fosterfader 
förestod gården. 
Bättre än alla 
han ensam där tycktes, 
danavikingen, 
i drottens följe.

12. I samma säng 
vi sovo i ro, 
som om han min borne 
broder varit. 
Ingendera av oss 
på åtta nätter 
lade armen 
över den andra.

13. Gudrun mig förebrådde, 
Gjukes dotter, 
att jag sovit 
på Sigurds arm. 
Vad jag ej velat, 
jag veta då fick, 
att mig de svikit, 
då man jag tog.

14. Allt för länge 
i livet tära 
män och kvinnor 
mycken sorg. 
Sigurd och jag 
tillsammans skola 
skiljas från livet. 
Sjunk, du jätteyngel!» 
Den grönländska sången om Atle
1. All världen sport den fiendskapen, 
när fordom männen 
sig gaddade samman, 
vad ej gott var för många. 
De ivrigt i enrum talte; 
ödesdigert blev det dem sedan, 
så ock för Gjukes söner, 
som i sanning förrådde voro.

2. De skyndade på sköldungars öde, 
som skäligen ej falla borde; 
illa åt Atle råddes, 
han ägde dock förstånd. 
Ett starkt stöd han fällde, 
svårt stred mot eget bästa; 
i brådkastet bud han sände 
och bjöd sina svågrar snart komma.

3. Klok var husfrun, 
klyftigt hon tänkte; 
lyssnade till lydelsen 
av vad i löndom de talte. 
Då var vanskligt för den visa; 
hon ville dem hjälpa. 
över sjön det skulle seglas, 
själv kunde hon ej komma.

4. Runor hon tog att rista, 
dem rådbråkade Vinge, 
innan fram han dem lämnade 
falskhet han övade. 
Sedan foro då 
sändemän från Atle 
över Limafjord; 
där levde de djärva.

5. De ölglada blevo 
och eldar tände, 
på intet argt de tänkte, 
då in dessa kommit. 
De togo de gåvor, 
som Gudrun dem sände, 
hängde dem på stolpen, 
som hade de ej att betyda.

6. Då kom Kostbera, 
en kvinna, som iakttog mycket, 
hustru hon var till Hogne, 
och hälsade dem båda. 
Glad var ock Glaumvor, 
som Gunnar hade till maka; 
fint sätt hon svek ej, vettig, 
sysslade med gästers 
förplägning.

7. De bjödo hem Hogne, 
om han då hellre fore; 
uppenbar var illslugheten, 
om aktat sig de hade. 
Gunnar lovade, 
om gå ville Hogne, 
Hogne var emot, 
vad den andre bestämde.

8. Mjöd buro de väna, 
mycket blev där bjudet, 
tallösa horn där gingo, 
förrn det tycktes nog drucket.

9. Makar bäddade sängen, 
som bäst dem tycktes vara, 
kunnig var Kostbera, 
hon kunde förstå runor. 
Hon läste ljudtecknen 
vid ljuset av elden, 
hon fick sin tunga 
taga i akt, 
de voro så villade, 
att vanskligt var att tyda.

10. Med sin hustru gick sedan 
Hogne till sängs; 
drottningen drömde, 
och dolde det icke; 
vis, hon det sade, 
när hon vaknade, åt fursten:

11. »Hemifrån du dig reder, 
Hogne, tänk dig för! 
Få kunna fullt runor; 
far en annan gång! 
De runor jag dig tydde, 
som ristats av din syster; 
ej denna gång har dig 
drottningen bjudit.

12. Över ett mest jag undrar 
och än det ej förstår, 
vad som vållade, att den visa 
villsamt skulle rista, 
ty antytt var så, 
som om under det låge 
bådas eder bane, 
om I brått skullen komma. 
Valt har hon vilse runa 
eller vålla det andra.»

Hogne sade: 
13 »Ont I alla vänten, 
jag anlag ej har för sådant, 
vill ej leta därefter, 
om ej att löna det vi hava. 
Med glödröda guldet 
oss glädja vill fursten. 
Ängslig är jag aldrig, 
fast ofärdsrykte spörjes.»

Kostbera sade: 
14. »I störten i fördärvet, 
om I sträven ditåt, 
ej vänlig välkomst 
väntar er denna gång. 
Jag drömde, Hogne, 
jag döljer det icke, 
det skall gå eder galet, 
eller grundlöst jag rädes.

15. Ditt lakan jag tyckte 
låga och brinna, 
igenom mina hus 
hög eldkvast for upp.»

Hogne sade: 
16. »Här linnekläder ligga, 
som litet I akten; 
bäsl det är, de skola brinna, 
då i brand du lakanet såg.»

Kostbera sade: 
17. »Björn tyckte jag här in kommen, 
och att han bröte upp stockar 
och ruskade på ramarne, 
så att rädda vi blevo, 
hade många av oss i munnen, 
så att vi mäktade intet; 
långt ifrån litet 
larm det var där.»

Hogne sade: 
18. »Vinden skall växa 
och våldsam snart bliva; 
då en isbjörn du tyckte ingå, 
kommer österifrån storm.»

Kostbera sade: 
19. »Jag tyckte örn flyga in här 
ändefter salen, 
oss stor fara stundar, 
han stänkte på oss blod; 
av hans hot jag höll honom 
för en ham av Atle.»

Hogne svarade: 
20. Med slakt vi ivrigt syssla, 
och se därvid blod, 
ofta det gäller oxar, 
då om örnar man drömmer. 
Ärligt är Atles sinne, 
vad ont du än må drömma.» 
Så slutade de sitt samtal 
och sade intet mera.

21. De välborna vaknade, 
samma vändning tog samtalet, 
Glaumvor sig gruvade 
för gräsliga drömmar, 
då frestade Gunnar 
att få dem på två sätt.

Glaumvor sade: 
22. »Gjord tyckte jag dig en galge 
och att du ginge att hänga, 
att ormar dig åte, 
komme över dig levande, 
att ragnarök blev. 
Räkna ut, vad det är!»

Gunnar sade: 
23. - - - -

Glaumvor sade: 
24. »Blodigt svärd jag tyckte 
ur din brynja draget, 
- svårt är att slik dröm 
säga för sin make - 
spjut såg jag stunget 
stå mitt igenom dig, 
ulvar vid ömse 
ändar tjöto.»

Gunnar sade: 
25. »Hundar här ränna, 
högt de bruka skälla; 
ofta förebadar hundskall 
flygandet av spjut.»

Glaumvor sade: 
26. »In en å jag tyckte rinna 
har ändefter huset, 
den forsade och fräste, 
flödade över bänkar, 
den bröt av benen 
på er bröder två, 
vattnet ej väjde; 
det varslar nog för något.»

Gunnar sade (enl. Volsungasagas prosa): 
27. Åkrar torde löpa, där 
som du tyckte en å rinna, 
och när vi gå på åkern, 
fastna ofta stora agnar 
ifötterna på oss. Strofen är utlämnad i R.

Glaumvor sade: 
28. »Kvinnor jag tyckte döda 
komma hit i natt, 
kostbart de voro klädda, 
kora dig de ville. 
Brått de dig bjödo 
till bänkarna sina, 
dina diser jag menar 
ej duga mer att hjälpa dig.»

Gunnar sade: 
29. »För sent är sådant säga, 
beslutat det nu blivit, 
förebudet jag ej fly kan, 
då att fara nu är ämnat; 
mena tyckes mycket, 
att vi månde få kort liv.»

 
Hogne tar avsked av en av sina söner

30. De sågo dager lysa, 
och lust de visade 
alla upp att stiga; 
de andra avrådde. 
De foro fem tillsammans 
och följdes av huskarlar 
dubbelt så många, 
- dåligt var det uttänkt. - 
Snavar och Solar, 
de voro söner till Hogne, 
Orkning han hette, 
som dem ytterligare följde, 
sköldens blide bärare 
var broder till hans hustru.

31. De fagert klädda följde dem, 
tills fjorden dem skilde, 
avrådde alltjämt 
men utan någon verkan.

32. Glaumvor tog till orda, 
som Gunnar ägde, 
hon talade till Vinge, 
såsom värt det henne tycktes: 
»Månne vår gästfrihet I gälden, 
så att gilla det vi kunna; 
gästs besök är en skändlighet, 
om däri sker något ont.»

33. Så svor då Vinge 
och väjde ej för eder: 
»Måtte jättarne honom taga, 
om han ljöge för eder, 
må i galgen han hänga, 
förgrepe han sig på lejden!»

34. Bera tog till orda, 
blid i sitt sinne: 
»Seglen sälle 
och seger vinnen! 
Må det hända, som jag önskat, 
och må hinder icke komma!»

35. Hogne svarade, 
och hugnade de sina: 
»Vad, hustrur, oss händer, 
hållen modet uppe! 
Många så säga, 
det slår dock illa in; 
föga det mången båtar, 
vad vid färd från hemmet önskas.»

36. De sågo på varandra sedan, 
innan i sär det skulle bära. 
Då beskärdes dem deras skickelse 
och skildes deras vägar.

37. Med riktig fart de rodde, 
då rämnade halva kölen, 
de böjde sig tillbaks, då de rodde, 
och böljorna piskade i vrede; 
band på åror sletos, 
sönder brusto årtullar, 
de fäste ej farkosterna, 
innan från dem de gingo.

38. Och litet längre fram 
- nu lyktas om färden - 
sågo de de boningshus, 
som Budle ägde, för sig; 
högt grindarne skrällde 
då Hogne klappade på.

39. Ord yttrade då Vinge, 
som osagda bättre varit: 
»Flyn fjärran från huset, 
det är farligt att besöka, 
snart får jag eder brända, 
bums skolen I nedhuggas. 
Fagert bjöd jag eder komma, 
falskhet låg dock under, 
eller vänten här, 
tills jag huggit eder galge.»

40. Ord yttrade Hogne, 
aktade ej att väja, 
rädd för intet, 
som att röna blev: 
»Bry dig ej oss skrämma 
och skryt däröver sällan! 
Om du yttrar ett ord till, 
ditt onda du förlänger.»

41. De gingo löst på Vinge 
och ihjäl honom slogo, 
med yxor honom höggo, 
så länge andan i honom rosslar.

42. Atles folk fylkades 
och foro i brynjor 
och härklädda gingo, 
men en hägnad var emellan. 
Ord de alla vreda 
öste på varandra: 
»Vi länge fast beslutat, 
att frånta eder livet.»

43. »Det ser man illa på er, 
om I beslutat det förut 
men ären än ej rustade, 
och en fällt vi hava, 
hackat honom ihjäl, 
och han var av edert folk.»

44. Ursinniga de blevo, 
då det ordet de hörde; 
de flyttade fingrarne 
och fattade i spjutsnöret, 
sköto i skarp strid, 
och skyddade sig med skölden.

45. In kom underrättelse, 
vad de ute gjorde, 
högt en träl framför hallen 
de hörde det säga.

46. Förgrymmad blev Gudrun, 
när det gräsliga hon hörde, 
med halskedjor smyckad, 
hon slängde bort alla, 
hon slungade så silvret, 
att sönder brusto ringarne.

47. Ut gick då Gudrun, 
på gavel slog upp dörren, 
trädde fram utan fruktan 
och färdmännen hälsade. 
Hon slöt sig till nivlungarna, 
det var sista hälsningen; 
sanning var i sådant, 
och hon sade något mera:

48. »Räddning jag sökte 
i att råda er från färden; 
sitt öde ingen undgår; 
I ären dock hit komna.» 
Med vishet hon vädjade, 
att de vänner skulle bliva, 
de aktade det alls icke, 
alla nej sade.

49. Den högborna såg då, 
att de häftigt stridde, 
på stordåd hon tänkte 
och strök av sig kappan; 
ett blottat svärd tog hon 
brödernas liv värjde, 
huld var hon ej i Hilds lek, 
var än händerna drabbade.

50. Gjukes dotter 
dräpte två kämpar, 
högg till Atles broder, 
att han bortbäras måste, 
förde så sin fäktning, 
att hon foten slog undan.

51. En annan högg hon till, 
att upp han sig ej reste, 
ihjäl hon honom hade, 
dock händerna ej skälvde.

52. En strid de där stredo, 
stort var dess rykte, 
den glänste mer än annat, 
som Gjukes söner utfört. 
I minne är om nivlungar 
att, medan än de levde, 
med svärden fram de bröto, 
och brynjor av dem sletos; 
de höggo så mot hjälmar, 
som dem hjältemodet 
kraft gav.

53. På morgonen mest de stridde, 
tills åt middagen det led, 
hela ottan, 
och halva dagen. 
Innan slut var på slaget, 
flöt slätten i blod, 
Aderton, innan de föllo, 
övervunno 
Beras två söner 
och brodern till henne.

 Atle

54. Atle tog till orda, 
fast ond han och vred var: 
»Illa är kring sig skåda, 
skuld I därtill ären; 
trettio vi voro 
tappra kämpar, 
blott elva av oss återstå, 
åtskilligt är då bortbränt.

55. Fem bröder vi voro, 
när vi Budle miste; 
hälften av bröderna Hel har, 
och huggna till döds ligga tvänne.

56. Att förnämligt jag fick gifte, 
neka jag ej kan, 
du ondskefulla kvinna, 
men jag kan ej därav njuta. 
Sällan lugnt vi hade, 
sedan samman med mig du kom. 
I slagit mina fränder, 
svikit mig på gods, 
till döden sänt min syster, 
detta mest jag känner.»

Gudrun sade: 
57. »Att så du säger, Atle! 
Du sådant började göra. 
Moder min du tagit 
och mördat för att få skatter. 
Hennes systers raska dotter, 
du svälte uti hålan. 
Nöjsamt det mig tyckes, 
då du nämner dina sorger; 
gudarne jag tackar, 
att det går dig illa.»

Atle sade: 
58. »Jag eggar eder, jarlar, 
att öka stora sorgen 
för välbeprytt viv; 
jag ville det skada. 
Gån att så sträva, 
att Gudrun må klaga; 
gärna jag såge, 
att djupt hon sig grämde.

59. Tagen Hogne, 
i hans hull kören kniven, 
skären ur hjärtat; 
göra det I skolen! 
Den grymsinte Gunnar 
på galge fästen, 
bringen det å bane, 
bjuden dit ormar!»

Hogne sade: 
60. »Gör som eder lyster! 
Med jämnmod jag det bidar. 
Mig rask I skolen röna, 
rönt har förr jag värre. 
Ingen framgång ni hade, 
medan friska vi voro, 
nu äro vi sårade 
och övermakten din.»

61. Då hördes Beite säga, 
hovmästarn hos Atle: 
»Låt oss fånga Hjalle 
och i fred lämna Hogne! 
Vi hålla det till hälften för nyttigt, 
ty han är lagom att dö, 
ej lever han så länge, 
att ej latmask han får heta.»

62. Rädd blev grytvakten, 
rusade från stället, 
beklämd blott vara kunde, 
klev i varje vrå. 
Han sig olycklig sade att få lida 
ont för deras strider 
och att denna dag var bedrövlig 
att dö bort från svinen 
och all arbetsförtjänst, 
som annars han hade.

61. De togo Budles brassare 
och brukade kniven; 
den usla trälen gallskrek, 
innan udden han kände. 
Tid han sade sig hava 
att tegen väl gödsla, 
göra smutsigaste syssla, 
om han sluppe blott att dö, 
glad Hjalle ändå vore, 
om de gåve honom livet.

64. Då bemödade sig Hogne 
- ej många så göra - 
att utverka åt trälen, 
att han undan sluppe, 
»Jag mindre har emot 
att denna medfart röna. 
Varför skulle vi här vilja 
detta skrän åhöra?»

65. Då grepo de den gode, 
gå det mer ej ville 
att dröja med dådet 
för dristiga kämpar. 
Då skrattade Hogne, 
det hörde männen, 
kraft han visa kunde, 
kval han väl tålde.

66. Harpan tog Gunnar, 
grep dess strängar med tårna, 
han kunde så spela, 
att kvinnorna gräto 
och de karlar klagade, 
som klangen bäst hörde, 
han den höga sin nöd sade, 
husets sparrar brusto.

67. Så dogo de dråplige 
på dagen rätt tidigt, 
läto sina hjältedygder 
leva till det sista.

68. Stor sig tyckte Atle, 
då han stäckt dem båda; 
sin hustru hennes sorg han sade 
och snarast med han förebrådde: 
»Morgon är nu Gudrun, 
mist har du dina kära, 
till somt är själv du skuld, 
att så det har gått.»

Gudrun sade: 
69. »Glad är du, Atle, 
där gräsligt dråp du vidgar, 
anger skall dig träffa, 
när allt du får pröva. 
Det arv kan jag säga dig 
skall efter komma, 
att aldrig ont du slipper, 
om ej också jag dör.»

Atle sade: 
70. »Jag kan till sådant ej neka, 
dock ser jag annan råd, 
långt lämpligare är det 
- ofta lämna vi det goda -. 
Med träl, jag vill dig trösta 
och med tindrande smycken, 
med snövitt silver, 
så, som själv du vill.»

Gudrun sade: 
71. Ej något hopp finns därom, 
neka därtill vill jag. 
Sämjan jag slitit 
för sak, som var mindre. 
Vrångsint jag förut tycktes, 
värre jag nu skall bliva. 
Jag höll med vad helst till godo, 
medan Hogne ännu levde.

72. Vi uppfödda voro 
i ett och samma hus, 
mången lek vi lekte, 
och i lunden växte; 
Grimhild gav oss 
guld och halskedjor. 
Mig brödernas bane 
böta kan du aldrig, 
eller göra något sådant, 
som synes mig gott.

73. Karlars våld krossar 
kvinnornas lycka, 
i knä går nävan, 
när kvistarne minskas, 
ett träd att luta tager, 
om man tågorna undan hugger. 
Nu kan du, Atle, ensam 
för allt här råda.»

74. Fasligt lättrogen 
var fursten, som dct trodde, 
uppenbar illslugheten, 
om aktat sig han hade; 
krånglig var Gudrun, 
kunde sig förställa, 
lättlynt hon sig låtsade, 
lekte med tvänne sköldar.

75. Stort gravöl Gudrun 
gav efter sina bröder, 
så ock Atle sådant 
efter sina lät göra.

76. Lyktat läto de det vara, 
lagat var gravölet; 
det samkvämet pågick 
med svirande väldigt. 
Sträng var den stolta, 
stred mot Budles ätt, 
ville taga på sin make 
en mordisk hämnd.

77. Hon lockade de små 
och lade dem mot stocken; 
då häpnade de hårda 
men höllo dock gråten, 
flögo modern i famn, 
frågade, vad ske skulle.

Gudrun sade: 
78. »Fråga icke därom! 
Jag vill döda eder båda. 
Lust hade jag därtill länge 
att läka er för ålderdom.

Gossarne sade: 
»Offra dina barn då, 
det förbjuder dig ingen. 
Kort skall vreden vila, 
om du vill det pröva.

79. Barsk hon då brödernas 
barnaår stäckte, 
handlade med hov ej, 
halshögg dem båda. 
Men Atle sporde, 
vart sprungit hade, 
hans söner att leka, 
då han ej såg dem någonstädes.

Gudrun sade: 
80. »Över vill jag gå 
att för Atle det säga, 
för dig döljer jag det icke, 
jag, dottern av Grimhild. 
Minst skall jag dig glädja, 
om du märker noga; 
mycket ont du anstiftat, 
då du ombragt mina bröder.

81. Mycket sällan jag sov 
alltsedan de föllo. 
Hård hämnd jag dig lovat, 
du det hört har och minns nu. 
Mig en morgon du något sade, 
den minnes jag än noga. 
Nu åter är det afton, 
då äger du slikt höra.

82. Mist har du dina söner, 
som minst förlora du ville. 
Vet, att ur deras skallar 
som skålar öl du druckit! 
Din dryck jag drygare gjorde 
genom att deras blod i den blanda.

83. Jag tog deras hjärtan 
och på tenen stekte, 
satte för dig sedan 
och sade, att kalv det vore. 
Orsak är du ensam, 
intet kvar du lämnat, 
tuggade träget, 
på tänderna litade.

84. Vad av barnen blivit, nu vet du, 
ej förbannar sig mången till värre. 
Min hand jag har i saken, 
är högfärdig dock ej däröver.»

Atle sade: 
85. »Grym var du, Gudrun, 
som så gräsligt kunde göra, 
att blod av dina barn 
du blandade mig i drycken. 
Du slagit ihjäl släktingar, 
som sist du skolat, 
långt andrum mig själv ej heller 
du lämnar mellan olyckor.»

Gudrun sade: 
86. »Lust har jag ock att taga 
livet från dig själv; 
man förfar knappt nog illa 
med en furste, som du är. 
Förr mycket du utfört, 
vars motstycke ej känt 
av vanvettig vildhet 
i världen har. 
Nu du ytterligare ökat, 
vad vi allaredan hört, 
ett gruvligt dåd begått; 
ditt gravöl du gjort.»

Atle sade: 
87. »Du skulle brännas på bål 
och bliva först stenad, 
då har du det uppnåttDet korta kvädet om Sigurd
1. En gång var det, Sigurd 
till Gjuke kom, 
den unge volsungen, 
som ormen dödat; 
fick tvänne bröders 
tro och loven; 
de växlade eder 
de väldiga kämpar.

2. Mö de honom bjödo 
och en mängd av skatter, 
unga Gudrun, 
Gjukes dotter 
Mången dag tillsammans 
de drucko och språkade, 
Sigurd den unge 
och sönerna av Gjuke.

3. Tills de foro att bedja 
om Brynhilds hand 
och Sigurd i deras 
sällskap red, 
den unge volsungen, 
vapenövad; 
han hade henne ägt, 
om ödet så velat.

4. Hjälten från södern 
lade svärdet draget; 
den sirade klingan 
kom dem emellan. 
Han kysste icke 
tjusande mö, 
ej hunske konungen 
tog henne i famn, 
åt Gjukes arvinge 
ungmön bevarade.

5. Vid sitt liv ej last 
hon låda visste 
och vid sin bana 
ingen brist, 
som vore en fläck 
eller föreföll vara; 
grymma skickelser 
skilde dem åt.

6. Ensam satt hon ute 
på aftonen av dagen, 
hon tog att tänka 
och tala om mycket: 
»Hava skall jag Sigurd 
eller se honom död, 
jag ynglingen skall 
i mina armar sluta.

7. Ett ord jag nu talte 
och ångrar det sedan. 
Hans hustru är Gudrun, 
men Gunnars jag; 
oss längtan lång 
gåvo leda nornor.»

8. Ofta går hon ut 
av ondska fylld, 
av isar och ispiggar, 
om aftonstund, 
när Gudrun med maken 
går till sängs 
och Sigurd i lakanet 
sveper henne, 
den hunske konungen 
sin hustru att smeka.

9. »Brudgum och lycka 
bägge jag mister; 
mig glädja jag skall 
åt grymma tankar.»

10. Av denna hätskhet 
hon hetsade sig till dråp: 
»Gunnar, mitt land 
helt förlora du skall, 
som jag skänkte dig, 
och mig själv därhos; 
lycklig jag aldrig 
lever med dig, furste.

11. Dit fara vill jag åter, 
där jag förut var, 
hos mina närskylde, 
närmaste fränder. 
Där vill jag sitta 
och sova mitt liv, 
om icke du Sigurd 
omkomma låter 
och en härskare bliver 
högre än andra.

12. Låtom sonen fara 
i sällskap med fadern, 
ej länge skall man ulvens 
unge föda. 
Vilken av hjältar 
hjälper det väl hämnden 
sedan att sona, 
det att sonen lever?»

 Gunnar

13. Ledsen blev Gunnar, 
förlorade modet, 
satt dagen i ända 
dystert grubblande. 
Nu han icke 
noga visste, 
vad honom värdigast 
vore att göra 
eller honom bleve 
bäst att göra, 
då han visste sig i ed 
av volsungen tagen 
och efter Sigurd 
saknad stor.

14. Han lika länge 
var lott betänkte: 
förr det icke 
förekommit, 
att en konungs drottning 
från kronan ginge. 
Han kallade Hogne 
till hemligt samtal; 
han fann i honom 
en fulltrogen vän.

15. »Mig Brynhild ensam 
är bättre än alla, 
Budles dotter, 
hon den bästa av kvinnor. 
Förr mitt liv 
jag låta skall 
än mista denna 
mös skatter.

16. Vill du, att vi döda 
drotten för hans gods? 
Gott är att råda 
för Renflodens malm 
och i ro 
rikedom äga, 
sitta i fred 
och sällhet njuta.»

17. Hogne på detta 
honom blott svarade: 
»Oss höves icke 
handskas med slikt, 
med svärd att bryta 
svurna eder, 
svurna eder, 
sagda löften.

18. Visst leva ej på jorden 
lyckligare män, 
så länge vi fyra 
för folket råda 
och den hunske 
hövdingen lever. 
Ej funnes i världen 
mer frejdat svågerlag, 
om länge vi fem 
föda söner 
och ätten den goda 
öka kunde.

19. Väl jag vet, 
vilken väg dit leder, 
Brynhilds lidelse 
brinner för häftigt.»

Gunnar sade: 
20. »Låtom oss Guttorm 
locka till dråpet, 
vår yngre broder, 
den oerfarne! 
Han var utanför 
de eder, som svurits, 
svurna eder, 
sagda löften.»

21. Lätt var att egga 
den ej länge ville töva; 
till hjärtat på Sigurd 
svärdet stod.

22. Härförarn redde sig 
till hämnd i salen 
och slungade svärdet 
efter snarrådig yngling. 
Grams glänsande järn 
till Guttorm flög, 
med kraft kastat 
ur konungens hand.

23. Hans fiende tumlade, 
i två delar skuren, 
hälften med händer 
och huvud för sig, 
men fotdelen 
föll på stället

24. Somnad var 
i sängen Gudrun 
vid Sigurds sida, 
från sorger fri; 
till ve och vånda 
vaknade hon, 
då hon flöt 
i Frejs väns blod.

25. Så hårt hon slog 
med händerna sina, 
att raske hjälten 
reste sig vid sängen: 
»Gråt icke, Gudrun, 
och gräm dig ej, 
min unga brud; 
dina bröder leva.

26. Alltför ung 
arvinge har jag; 
fly han kan ej 
ur fiendegården. 
Med sitt nya tilltag 
för nära de sig tagit, 
ett ödesdigert 
och olyckligt steg.

27. Ej med dem sedan, 
fast söner sju du föder, 
till tinget en sådan 
systerson rider. 
Väl jag vet, 
på vad vis det är; 
Brynhild ensam 
allt ont vållar.

28. Mig älskade mön 
mera än någon, 
dock grep jag ej in 
i Gunnars rätt, 
ej svågerskap jag svek 
eller svurna eder, 
på det icke jag hette 
hans hustrus käresta.»

29. Gudrun suckade, 
men Sigurd gav upp andan. 
Så hårt hon slog 
med händerna sina, 
att genljud bägarna 
giva i vrån 
och gässen på gården 
gällt kacklade.

30. Då skrattade Brynhild, 
Budles dotter, 
en enda gång 
av all sin själ, 
när hon till sängen 
höra kunde 
högljudd gråt 
från Gjukes dotter.

31. Då sade Gunnar, 
godättades hövding: 
»Ej skrattar du därför, 
skadeglada kvinna, 
nu glad på golvet, 
att gott dig anar. 
Vi förvandlas i vrede 
din vita hy, 
illdåds alstrare? 
Ofärd dig väntar.

32. Du vore av kvinnor 
mest värd den lotten, 
att för dina ögon 
Atle vi dräpte, 
att blodigt sår 
på din broder du såge 
och blödande hugg 
förbinda du finge.»

Brynhild sade: 
33. »För feghet du ej förebrås, 
fullt upp har du dräpit; 
föga Atle fruktar 
din fiendskap. 
Han skall leva 
längst av er båda 
och alltid hava 
övermakten.

34. Jag säger dig, Gunnar, 
vad du granneligen själv vet, 
hurusom sakskyldige 
snart I blivit. 
Jag var ej förtryckt 
och tvång jag ej led 
eller brist på gods 
i min broders hus.

35. Ej heller maka 
åt man jag ville bli, 
innan ni gjukungar 
till gården reden, 
på hästarne trenne 
härskare över folken, 
och eder färd 
onödig varit.

36. Till mig i enrum 
Atle sade, 
att av egendomen 
intet han gåve mig, 
varken guld eller jordagods, 
om mig gifta jag ej ville, 
och intet av det gods, 
som jag erhöll en gång, 
när åt mig som liten 
han lämnade det att äga 
och åt mig som liten 
mynt betalade.

37. I tvekan då var 
min tanke därom, 
om väl jag skulle vapen 
på valplats bära, 
båld i brynja, 
för min broders skull. 
Vida bekant 
vara det skulle 
för mången man 
till mycket bekymmer.

38. Vi läto det så 
till förlikning komma; 
det lekte mig i hågen 
att håvor få, 
de röda ringar, som sonen 
till Sigmund hade; 
ej önskade jag äga 
annan mans skatter.

39. Åt den folkens furste 
jag fäste mig då, 
som med guldet satt 
på Granes bogar. 
Han var ej i ögonen 
eder alls lik 
och för ingen del 
till utseende sådan, 
och dock kommen I mig 
som konungar före.

40. En jag älskade, 
ej ömsom flera, 
ej visste valkyrian 
om vacklan i håg. 
Allt det skall Atle 
efteråt finna, 
när min hädanfärd 
han höra får.

41. Dock livet leva 
som lättsinnig kvinna 
med en annans man 
man aldrig skall. 
Hämnd jag skall då ha 
för den harm, jag lidit.»

42. Upp steg följets 
furste Gunnar 
och om hustruns hals 
händerna lade. 
Alla gingo 
efter varandra 
och avrådde henne 
av all sin själ.

43. Hon kastade från sig, 
vem som kom henne när, 
lät sig ej lockas 
från långa färden.

44. Han kallade Hogne 
till hemligt samtal: 
»Må männen alla, 
mina och dina 
i salen gå, 
ty svar är nu nöden! 
Må de se, om vi hindra 
min hustrus dödsfärd, 
tills med tiden 
den timar sedan; 
då låtom ödet 
över den råda.»

45. Hogne på detta 
honom blott svarade: 
»Locke henne ingen 
från långa färden, 
varifrån återfödd 
hon aldrig blive! 
Ett missfoster kom hon 
framför moderns knän, 
till elände född 
för all sin tid 
och mången man 
till mycken sorg.»

46. Sorgsen Gunnar 
från samtalet gick, 
då drottningen delade 
dyrbarheterna.

47. Hon såg sig om 
på allt sitt gods, 
på tärnorna, som dödats, 
och trälkvinnorna, 
drog guldbrynjan på, 
var ej glad i håg, 
innan hon sig sårade 
med svärdets eggar.

48. Bort åt sidan 
mot bolstret hon sjönk 
och, sårad av svärdet, 
sade sin tanke.

49. »Nu gånge de i döden, 
som guld vilja 
mottaga av mig 
och mindre gåvor. 
Jag giver envar 
ett gyllene halssmycke, 
lakan och sticktäcke, 
lysande kläder.»

50. De tego alla 
och tänkte sig för 
och på samma gång 
svar de gåvo: 
»Nog liv ha förlorats, 
leva vi skola; 
tärnorna få göra dig 
tillräcklig heder.»



51. Länge tänkte 
linklädd kvinna, 
ung till åren, 
och orden talte: 
»Jag vill ej, att någon 
nödbjuden och trögt 
livet för var skull 
förlora skall.

52. Dock brinna på bålet 
över benen av eder 
färre skatter, 
då fram I kommen 
att mig besöka 
och mindre guld.

53. Sätt dig, Gunnar! 
Säga dig skall jag, 
att ljuslockig brud 
bortgår ur livet. 
Ej skall edert skepp 
på sjön förgås, 
fastän mitt liv 
jag låtit har.

54. Du och Gudrun försonas 
snarare än du tror, 
den kloka kvinnan 
mot konungen har dock 
bedrövat minne 
av döda maken.

55. En mö blir född, 
modern henne fostrar; 
vacker som dagen 
och vitare i hyn 
skall Svanhild vara 
än solens stråle.

56. Gudrun skall du giva 
åt en god man, 
hon är det vapen, som skall vålla 
ve åt kämpar. 
Mot sin vilja 
åt man hon gives; 
henne skall Atle 
äga till hustru, 
Budles son, 
broder till mig.

57. Mycket jag har att minnas, 
hur mot mig de förforo, 
då I mig svårligen 
svikit haden; 
min levnads lycka 
förlustig jag gick.

58. Du skall Oddrun 
äga vilja, 
men Atle skall 
det icke tillåta; 
I skolen eder luta 
i löndom tillsamman, 
hon skall dig älska 
så ömt, som jag skolat, 
om blid oss skickelsen 
blivit hade.

59. Dig skall Atle 
illa göra, 
i trånga ormgården 
inlagd du bliver.

60. Det lider ej heller 
lång tid därefter, 
förrn Atle skall 
sin anda uppgiva, 
sin sällhet mista 
och sönernas liv, 
ty i sängen honom Gudrun 
med svärdets eggar 
ur vägen röjer 
vred till sinnes.

61. Värdigare vore, 
att vår syster Gudrun 
följde i döden 
sin förste make, 
om henne gåves 
gode mäns råd 
eller hon lynne 
likt oss hade.

62. Tungt är det mig 
att tala nu. 
Ej livet för vår skull 
förlora hon skall; 
höga böljor 
bära henne skola 
till de jordagods, 
som Jonakr ärvt.

63. [Ättlingar hon föder 
och arvtagare], 
söner som arvingar 
efter Jonakr. 
Svanhild skall hon 
sända ur landet, 
sin dotter 
och Sigurds barn.

64. Bickes råd 
henne bita skola, 
ty Jormunrek 
gör henne ont. 
All Sigurds ätt 
då omkommen är, 
dess mer att begråta 
för Gudrun finns.

65. En enda bön 
jag dig bedja vill, 
i världen den sista 
den vara skall 
Låt bygga så brett 
bål på slätten, 
att rum åt oss alla 
rikligt bliver 
åt oss, som med Sigurd, 
sökte döden!

66. Gör tjäll över bålet 
med bonad och sköldar, 
sirat välskt tyg 
och slavars mängd! 
Må vid min sida 
Sigurd brännas!

67. Må på andra sidan 
om Sigurd brännas 
mina svenner, 
med smycken prydda, 
två vid huvudet 
och hökar två; 
då är allt skiftat 
i skäligt mått.

68. Vile ock mellan oss 
vapnet med ringfästet, 
eggvassa järnet, 
åter så lagt, 
som när vi båda 
bädden delade 
och makar hette, 
man och hustru!

69. Ej hittas han 
på hälen då 
av porten till salen, 
som prydd är med ring, 
om honom mitt folk 
följer hädan; 
ej skall vår färd 
vanheder giva.

70. Ty honom följa 
fem tärnor, 
åtta tjänare 
av aktad släkt, 
min fostersyster, 
det fädernearv, 
som Budle gav 
åt barnet sitt.

71. Mycket jag sade, 
mera jag skulle 
säga, om tala 
jag tilläts av döden. 
Såren svälla, 
svag blir rösten, 
blott sant jag sade, 
så får jag sluta.» 
Första kvädet om Gudrun
Gudrun satt hos den döde Sigurd; hon grät icke som andra kvinnor, men hon var färdig att spricka av sorg. Både kvinnor och karlar kommo dit för att trösta henne, men det var icke lätt gjort. Det är en sägen bland folk, att Gudrun hade ätit av Favners hjärta, och att hon därför förstod fåglalåt. Följande är ocksa diktat om Gudrun:

1. Det var en gång, som Gudrun 
ville gå att dö, 
då hon sorgfull satt 
vid Sigurds lik. 
Hon snyftade icke 
eller slog med händerna, 
ej heller klagade 
som andra kvinnor.

2. Visa jarlar 
gingo fram, 
som henne manade 
så hårdsint ej vara; 
dock icke Gudrun 
gråta kunde, 
var så djupt bedrövad, 
att hjärtat ville brista.

3. Där sutto högborna 
hustrur till jarlar, 
guldsmyckade, 
framför Gudrun. 
Sin egen sorg 
sade envar av dem, 
den bittraste, 
hon burit hade.

4. Då sade Gjavlaug, 
Gjukes syster: 
»Mig vet jag mest vanlottad 
i världen på glädje: 
fem mäns förlust 
jag lida fick, 
tvänne döttrars, 
trenne systrars, 
åtta bröders, 
jag ensam dock lever.»

5. Dock icke Gudrun 
gråta kunde; 
så bedrövad hon var 
för sin döde make 
och stel av kval 
vid konungens lik.

6. Då sade Herborg, 
Hunalands drottning: 
»Svårare sorg 
att säga jag har: 
mina söner sju 
i södern föllo 
och min man, den åttonde 
med dem stupade.

7. Fader och moder, 
fyra bröder, 
dem blåste på vågen 
vinden i kvav, 
böljan bröt 
mot bordplankorna.

8. Själv skulle jag sköta, 
själv skulle jag kläda, 
själv skulle jag låta 
deras lik få vård. 
Det allt jag utstod 
på ett enda halvår, 
utan att hugnad 
jag hade av någon.

9. Så fick jag fången 
av fiendehär 
samma halvår 
sedan bliva. 
Skruda jag skulle 
och skorna binda 
varje morgon 
på makan till hersen.

10. Hon sökte mig skrämma 
av svartsjuka, 
och drev till mig med hårda 
hugg och slag. 
Ej har i något hus 
jag herre sett bättre, 
men fru i huset 
fann jag ej värre.»

11. Dock icke Gudrun 
gråta kunde, 
så bedrövad hon var 
för sin döde make 
och stel av kval 
vid konungens lik.

12. Då sade Gullrond, 
Gjukes dotter: 
»Få trösteord, fast vis, 
o fostermoder, 
vet du det unga 
vivet att säga.» 
Hon ville ej längre 
liket hölja.

13. Snabbt hon lakanet 
av Sigurd ryckte 
och kastade en kudde 
för knäna åt makan. 
»Se på din käre! 
Kyss hans läppar, 
som om du famnade 
fursten i livet!»

14. En enda gång 
såg Gudrun på honom, 
såg furstens hår, 
fläckat av blod, 
den blixtrande blicken 
brusten i döden, 
hjärtats borg av svärdet 
genomskuren.

15. Då böjde Gudrun 
mot bolstret knä, 
lockarne lossnade, 
i låga brann kinden, 
och regnet av tårar 
rann i hennes knä.

16. Då grät Gudrun, 
Gjukes dotter, 
så att tårarne forsade 
trädörr igenom 
och gässen på gården 
gällt kacklade, 
de härliga fåglar, 
som husfrun ägde.

17. Då sade Gullrond, 
Gjukes dotter: 
»Eder kärlek vet jag 
har varit den största 
av alla människors 
ovan mullen. 
Ingenstädes trivdes du, 
ute eller inne, 
syster min, 
om hos Sigurd du ej var.»

18. Då sade Gudrun, 
Gjukes dotter: 
»Så var min Sigurd 
mot sönerna av Gjuke, 
som en vitlök vore, 
vuxen ur gräset, 
eller som bjärt juvel, 
på band dragen, 
en ädel opal, 
över ädlingar han var.

19. Jag föreföll också 
furstens kämpar 
högre än alla 
Herjans diser. 
Nu är jag så liten, 
som lövet är 
ofta på jolster, 
efter avliden drott.

20. Jag saknar, då jag sitter, 
då i sängen jag vilar, 
min vän att språka med; 
det vålla Gjukes söner. 
Mitt värsta ve 
vålla Gjukes söner 
och sin systers 
svåra gråt.

21. I läggen öde 
landet på folk, 
så visst som I svikit 
svurna eder. 
Guldet skall du ej, 
Gunnar, njuta, 
din död de ringar 
bereda skola, 
sedan du svor 
Sigurd eder.

22. I gården det ofta 
gladare var, 
så, när min Sigurd 
sadlade Grane 
och de foro att bedja 
om Brynhilds hand, 
en eländig varelse, 
i olycklig stund.»

23. Då sade Brynhild, 
Budles dotter: 
»Utan man och barnlös 
blive den varelsen, 
som bad dig, Gudrun, 
att gråta du skulle, 
och i morse gav dig 
makt att tala!»

24. Då sade Gullrond, 
Gjukes dotter: 
»Tig, du leda, 
med att tala slikt! 
Städs ädlingars onda 
öde du varit, 
var människa skyr dig, 
skändliga stycke, 
sju konungars 
förkrossande sorg 
och det värsta fördärv 
av vänskap för kvinnor.»

25. Då sade Brynhild, 
Budles dotter: 
»Atle allena 
all olycka vållar, 
son till Budle, 
broder till mig.

26. I hallen vi två då 
hos hunska folket 
sågo guldet 
smycka fursten. 
För detta besök 
jag svårt har umgällt, 
från denna syn 
ser jag alltid bort.»

27. Hon stod vid stolpen, 
sin styrka hon samlade; 
det brann på Brynhild, 
Budles dotter, 
eld ur ögonen; 
etter fnyste hon, 
då hon såg såren 
på Sigurds lik.

Gudrun gick därifrån bort till skogs ut i ödemarken och begav sig ända till Danmark och var där sju halvår med Tora, Hakons dotter. Brynhild ville icke leva efter Sigurd, hon lät döda sina åtta trälar och fem trälinnor; därpa stack hon sig till döds med svärd, såsom det säges i den korta Sigurdarkvida. 

Första kvädet om Helge Hundingsbane
Här börjar kvädet om Helge Hundingsbane och Hodbrodd samt deras folk. Volsungakvida.

1. En gång i avlägsen forntid 
örnar skreko, 
heliga vatten runno 
från himlafjällen; 
då blev Helge 
den hugstore 
född av Borghild 
i Bralund.

2. Natt blev i gården, 
nornor kommo, 
som livets lott 
lade åt ädlingen; 
de bådo honom bliva 
den bästa hövding 
och av furstar 
mest frejdad tyckas.

3. De snodde med eftertryck 
ödets tradar, 
medan borgar brötos, 
i Bralund; 
det gyllene repet 
de redde ut 
och fäste det mitt 
under månens sal.

4. De öster och väster 
ändarne dolde, 
däremellan landet 
lydde under fursten; 
Neres släkting 
norrut slängde 
ett band, som alltid 
hon bad skulle hålla.

5. Ett var ej till skada 
för ylvingaättlingen, 
som den unga kvinnan 
i älskog födde: 
korp till korp 
kraxade hungrig 
- i högt träd han satt - 
»Hör, jag vet något!»

6. »I brynja Sigmunds 
son står pansrad, 
ett dygn gammal, 
nu är dagen kommen. 
Vassa äro ögonen 
som på väldiga krigare; 
han är vargarnes vän. 
Varom glade!»

7. En hövding han tycktes 
hovfolket vara, 
goda år, de menade, 
för männen hade kommit. 
Själv gick konungen 
ur kampens larm 
att ädel lök giva 
åt den unge fursten.

8. Namnet Helge han gav 
och gårdarne Ringstad, 
Solfjäll, Snöfjäll 
och Sigarsslätterna, 
Ringstod, Hatun 
och Himinvang, 
ett sirat svärd 
åt Sinfjotles broder

9. Växa började 
vid vänners bröst 
ädelboren yngling 
i ynnestens strålglans; 
guld han gav 
som gåva åt följet, 
sin skatt ej ungdomsfriske 
fursten skonade.

10. Kort tid lät konungen 
på kamp vänta, 
när fursten var 
femton vintrar 
och han den hårde 
Hunding dräpte, 
som länge rådde 
över länder och män.

11. Av Sigmunds son 
sedan fordrade 
Hundings söner 
håvor och ringar, 
ty de ville fursten 
vedergälla 
för frånrövat gods 
och faderns död.

12. Men inga böter 
bjöd dem fursten, 
och fränderna ej heller 
fingo mansbot; 
de gråa spjutens 
gräsliga storm 
och Odens vrede 
de vänta skulle.

13. Furstarne fara 
till fejden hän, 
som till Logafjällen 
förlagt de hade; 
Frodes frid 
mellan fiender brast, 
Vidrers hundar löpa 
likhungriga kring ön.

14. Fursten sig satte, 
då fällt han hade 
Alf och Eyolf 
under örnklippan, 
Hjorvard och Havard, 
Hundings söner, 
och alldeles förintat 
spjutjättens ätt.

15. Då lyste ett sken 
från Logafjällen 
och ur bländande skenet 
blixtar kommo; 
[Fursten då märkte 
möar rida] 
höga i hjälmar 
på himlafältet; 
deras brynjor voro 
med blod bestänkta 
och från spjuten 
spelade strålar.

16. Arla frågade 
ur ulvboet 
fursten därom 
diserna från södern, 
om med härmännen 
hem de ville 
denna natt fara; 
dån var av bågar.

17. Men från hästen 
Hognes dotter, 
då sköldlarmet tystnade, 
talte till fursten: 
»Jag tycker, vi äga 
andra sysslor 
än med frikostig drott 
att dricka öl.

18. Min fader har 
sin flicka lovat 
åt Granmars 
grymme son, 
men jag har, Helge, 
om Hodbrodd sagt, 
att som en kattunge blott 
den kungen är käck.

19. Dock fursten kommer 
inom få dagar, 
om ej till strid 
du stämmer honom 
eller flickan bort 
från fursten tager.»

Helge sade: 
20. »Ängslas ej 
för Isungs baneman; 
förr dåna skall striden, 
om ej död jag blir.»

21. Bud härskaren 
bort skickade 
över land och hav 
att ledungsfölje bedja 
och röda guldet 
rikligt bjuda 
åt kämparne 
och kämparnes söner.

22. »Beden dem skyndsamt 
till skeppen gå 
och att från Brandö 
bort sig rusta!» 
Där väntade drotten, 
tills dit till mötes kommo 
hopar av kämpar 
från Hedinsö.

23. Och där från stränderna 
på Stavnsnäs 
skepp ut skredo, 
skinande av guld. 
Helge gjorde 
Hjorleif den frågan: 
»Har du mönstrat 
männen käcka?»

24. Unge kungen 
till den andre sade: 
»Senräknat är talet 
från Tranoören 
på skepp med drakhuvud, 
som sjöfolk bära 
och segla in i Orvasund 
utifrån havet.

25. Tolv hundra 
trofasta män, 
och dock är i Hatun 
hälften flera, 
konungens stridsfolk; 
om kamp har jag hopp.»

26. Framstammens skeppstält 
fursten strök av, 
så att sina många 
män han väckte, 
och drottens krigare 
se dagen gry, 
och härmännen 
hissade på masten 
väven vita 
på Varinsfjord.

27. Det blev rammel av åror, 
det blev rassel av järn, 
sköld slog mot sköld, 
sjömännen rodde; 
uti ilande fart 
med ädlingarna gick 
furstens flotta 
fjärran från land.

28. Så det lät, 
när de långa kölarna 
och Kolgas syster 
sammanstötte, 
som om berg och bränning 
sig bröto mot varandra.

29. Helge bjöd högre 
höga seglen draga; 
från mötet med vågor 
ej manskapet ryggade, 
fast ångestväckande 
Ägirs dotter 
sjöhästarne 
stjälpa ville.

30. Men seglarne själva 
Sigrun från ovan 
skyddade stridsdjärv 
samt skeppet deras; 
raskt sig vred 
Ran ur händerna 
kungens gungande sjöhäst 
vid Gnipalunden.



31. Om aftonen satt han 
i Unavåg, 
de fagra fartygen 
flöto på vattnet, 
men de som sutto 
på Svarinshög 
med harmsen hug 
hans här skådade.

32. Därom godättade 
Gudmund sporde: 
»Vem är den furste, 
som folket styr 
och fiendens flock 
för till land?»

33. Sinfjotle talade, 
och slängde på rån upp 
den röda skölden, 
randen var av guld. 
Där var satt som vakt i sundet 
den, som svara kunde 
och ord växla 
med ädlingar.

34. »Säg du i afton, 
när åt svinen du giver 
och lockar edra hyndor 
att lapa mjölkmaten, 
att ylvingar kommit 
östanifrån, 
galna efter strid, 
från Gnipalunden.

35. Där skall Hodbrodd 
Helge finna, 
en furste, som ej flyr, 
i flottans mitt. 
Han har ofta 
örnar mättat, 
medan kvinnor du kysste 
som vid kvarnarna trälade.»

Gudmund sade: 
36. »Föga minns du, furste, 
forna sägner, 
då osant du lägger 
ädlingar till last. 
Du har ätit 
ulvars föda 
och din broder 
till bane blivit, 
med sval mun sugit 
sår ofta, 
hatad överallt 
du hållit dig i rösen.»

Sinfjotle sade: 
37. »Du var en vala 
på Varinsö, 
en listig kona, 
du lögn bar ihop. 
Ingen man 
du äga ville 
i brynja klädd, 
blott Sinfjotle.

38. Du var, förhatliga 
häxa, valkyria, 
elak, vedervärdig 
hos Allfader. 
Einhärjarne slogos 
sinsemellan alla 
för din skull, 
din durkdrivna kona!

39. På Sagunäs 
tillsammans nio 
ulvar vi födde, 
deras fader var jag.»

Gudmund sade: 
40. »Fader var du ej 
till fenrisulvar, 
äldre än alla, 
så vitt jag erinrar mig, 
sedan vid Gnipalunden 
grymt din manbarhet 
tursamöar togo 
på Torsnäset.

41. Du var styvson till Siggeir; 
i stamhållet för ulvar 
du låg, van vid vargatjut, 
i vilda skogen. 
All slags olycka 
över dig kom, 
när din broders bröst 
du borrade genom, 
dig namnkunnig gjorde 
av nidingsverk »

Sinfjotle sade: 
42. »Brud åt hästen Grane 
på Bråvalla du var; 
länkad med guldbetsel, 
till lopp var du redo; 
jag dig tröttridit utför backe 
tämligen ofta, 
smal, som du var, 
under sadeln, ditt nöt!»

Gudmund sade: 
43. »Sedeslös sven 
syntes du vara, 
när du mjölkade Gullners 
många getter 
och en annan gång 
var Imds dotter, 
i trasor klädd. 
Vill du träta längre?»

Sinfjotle sade: 
44. »Förr jag ville 
vid Frekastenen 
med din kropp 
korpar mätta 
än locka edra hyndor 
att lapa mjölkmat 
eller giva åt galtarne. 
Förgöre dig de onda!»

Helge sade: 
45. »Mycket hellre, Sinfjotle, 
hövdes eder 
att gå till strids 
och glädja örnar 
än med onyttiga 
ord att kivas, 
om än hövdingarna 
hätskhet söndrar.

46. Ej goda tyckas mig 
Granmars söner, 
men sanning dock höves 
en hövding att säga. 
På Moinsheim 
märka de läto, 
att de saknade ej att svinga 
svärden mod.»

47. De läto hästarne 
hastigt löpa, 
Svipud och Sveggjod, 
till Solheimar 
genom daggiga dalar, 
över dunkla lider, 
skalv misthöljd mark; 
där männen foro.

48. Kungen i gårdsledet 
kom dem till möte, 
harmfullt de sade 
för hövdingen deras ankomst. 
Ute stod Hodbrodd 
pa huvudet satt hjälmen, 
han såg sönernas 
snabba ritt: 
»Vi varsnas på nivlungar 
vredens färg?»

Gudmund sade: 
49. »Till sandstranden vända sig 
snabba kölar, 
rårepshjortar 
och rår långa, 
sköldar många 
och skinande åror, 
hövdingens härmän, 
hurtiga ylvingar.

50. Nu gå femton 
flockar i land 
dock ute på viken 
vänta sjutusen; 
inom grindar här ligga 
framför Gnipalunden 
svartblåa drakar, 
sirade med guld; 
där är allra mesta 
mängden av krigsfolk. 
Nu tövar ej Helge 
att träffningen börja.»

Hodbrodd sade: 
51. »Löpe betslade hästar 
bort till folktinget, 
och Sporvitner 
till Sparinsheid, 
Melner och Mylner 
till Myrkvid! 
Låten ingen sig hålla 
hemma kvar, 
som sårande svärd 
svänga kan!

52. Samlen hit Hogne 
och sönerna av Ring, 
Atle och Yngve, 
Alf den gamle; 
god lust de äga 
att gå till strids; 
med motstånd låtom oss 
möta volsungen.»

53. Ett brak det blev, 
då bleka uddar 
flögo mot varandra 
vid Frekastenen. 
Alltid var Helge 
Hundingsbane 
främst i flocken, 
då folket stred, 
förträffligast i slaktningen, 
högst trög till flykt; 
den hövdingen hade 
hårdhet i bröstet.

54. Från himlen ned hjälmklädda 
jungfrur kommo - 
- vapnens gny växte - 
som värnade fursten. 
Så sade Sigrun, 
svävande valkyrian, 
- av korpens föda 
frossade vargen -:

55. »Hell dig, hövding! 
Härska över män 
Yngves ättling, 
med ditt öde nöjd, 
då du fällt har fursten, 
som fly ej ville, 
drotten, som härskarens 
död har vållat!

56. Och dig, ädling, 
anstår bådadera, 
de röda ringar 
och den raska mö. 
Hell dig, furste! 
Över Hognes dotter 
råda du skall, 
Ringstad äga 
och få seger och land; 
slutad är då striden.» 
Gripers spådom
Griper hette Eylimes son, broder till Hjordis; han rådde över land och var klokast av alla människor och spåkunnig. Sigurd red ensam och kom till Gripers sal. Sigurd var lätt igenkännlig; han träffade en man utanför salen, som kallade sig Geiter. Honom tilltalade Sigurd och frågar:

1. »Vem bor väl här 
i denna borg? 
Vad kalla krigarne 
konungen över folket?»

Geiter sade: 
»Griper heter 
hövdingen över män, 
som fasta jorden 
och folket styr.»

Sigurd sade: 
2. »Är vise härskaren 
hemma i landet? 
Skall kungen med mig 
komma till tals? 
Okänd man 
önskar hans samtal; 
fort jag vill 
finna Griper.»

Geiter sade: 
3. »Den glade konungen 
skall Geiter spörja, 
vem mannen är, 
som möta vill Griper.»

Sigurd sade: 
»Sigurd jag heter, 
av Sigmund boren, 
men Hjordis är 
hjältens moder.»

4. Då gick Geiter 
åt Griper att säga: 
»Härute står kommen 
en okänd man; 
ädel han är 
till utseendet; 
inför dig, konung, 
han komma vill.»

5. Då träder krigarnes 
konung ur salen 
och hjärtligt hälsar 
hjälten, som kommit: 
»Välkommen, Sigurd! 
Vi såg jag dig ej förr? 
Men du, Geiter, 
om Grane tag hand!»

6. De togo till att språka 
och tala om mycket, 
när rådvisa männen 
råkade varandra.

Sigurd sade: 
»Säg mig, morbror, 
om du ser förut, 
hur livet för Sigurd 
löpa skall?»

Griper sade: 
7. »En man skall du bliva, 
mest ärad under sol, 
och alla furstar 
överlägsen, 
slösande guld 
men snålande flykt, 
ädel att åse 
och i ord vis.»

Sigurd sade: 
8. »Säg, kloke konung, 
klarare än jag spörjer, 
vis, för Sigurd, 
om se du tycker dig, 
vad först skall ske 
till framgång för mig, 
då ur din gård 
gått jag har.»

Griper sade: 
9. »Först skall du, furste, 
din fader hämna 
och allt ont 
åt Eylime straffa; 
du skall Hundings 
hårda, djärva 
söner fälla 
och seger vinna.»

Sigurd sade: 
10. »Säg, ädle konung, 
min släkting, för mig, 
med stor klokhet, 
då förstånd vi tala; 
ser du för Sigurd 
snara bragder, 
som högst stiga 
mot himlens valv?»

Griper sade: 
11. »Ensam du skall dräpa 
ormen den glänsande, 
som glupsk ligger 
på Gnitaheden. 
Du skall båda 
till bane varda, 
Regin och Favner; 
rätt säger Griper.»

Sigurd sade: 
12. »Ymnig blir min rikedom, 
om jag utföra kan 
i världen den strid, 
som visst du spår mig. 
Tänk dig om; 
förtälj än längre, 
vad mera skall hända 
i mitt liv!»

Griper sade: 
13. »Favners bo 
du finna skall 
och föra bort 
den fagra skatten. 
Guld skall du lasta 
på Granes bogar; 
ryktbar av striden, 
du rider till Gjuke.»

Sigurd sade: 
14. »Med kloka ord 
för konungen skall du, 
modige furste, 
än mera säga. 
Hos Gjuke är jag gäst 
och går därifrån; 
vad skall mera hända 
i mitt liv?»

Griper sade: 
15. »På fjället sover, 
furstens dotter, 
bjärt i brynja 
efter bane på Helge. 
Vassa svärdet 
svänga skall du, 
med Favners bane 
brynjan rista.»

Sigurd sade: 
16. »Bruten är brynjan, 
bruden begynner 
att tala, då vivet 
vaknat ur sömnen. 
Vad säger sedan 
till Sigurd jungfrun, 
som till fördel 
för fursten bliver?»

Griper sade: 
17. »Hon skall dig, ryktbare, 
runor lära, 
alla, som människor 
ernå vilja, 
och på varje mål 
av människor tala, 
och helande läkedom. 
Var lycklig, konung!»

Sigurd sade: 
18. »Lyktat är nu detta, 
lärd är visdomen, 
och redo jag är 
att rida därifrån. 
Tänk dig om, 
förtälj än längre, 
vad mera skall hända 
i mitt liv!»

Griper sade: 
19. »Hinna skall du 
Heimers bygder 
och glad komma 
till kungen som gäst. 
Slut är nu, Sigurd, 
vad jag såg av framtiden; 
längre fram det Griper 
ej lönt är att spörja

Sigurd sade: 
20. »Ängslan mig vållar 
det ord, du sade, 
ty, furste, längre 
fram du ser. 
För mycken sorg 
för Sigurd vet du, 
därför, Griper, 
den du ej säger.»

Griper sade: 
21. »Av livet ditt 
låg mig ungdomen 
ljusast före 
att genomskåda. 
Med rätta jag icke 
räknas för vis, 
ej heller för framsynt; 
vad jag förutsåg, är borta.»

Sigurd sade: 
22. »Ovan jord 
ingen jag vet 
som framtiden ser 
fjärmare än Griper. 
Du skall ej dölja, 
fast dåligt det är 
och mig min ställning 
menlig bliver.»

Griper sade: 
23. »Med laster är icke 
ditt liv dig bestämt, 
låt, ädle furste, 
lära dig det; 
ty minnas skall ditt namn, 
medan människor leva, 
du vållare av vapnens 
vinande storm!»

Sigurd sade: 
24. »Illa sker mig. 
Skiljas måste 
Sigurd från fursten, 
då så är. 
Visa mig vägen, 
om du vill, morbroder! 
I livet på förhand 
allt ligger bestämt.»

Griper sade: 
25. »Nu skall för Sigurd 
Jag säga noga, 
då drotten mig 
därtill nödgar. 
Veta du skall, 
att jag visst icke ljuger: 
en dag åt dig, 
döden är ämnad.»

Sigurd sade: 
26. »Vrede jag vill ej 
från väldige konungen 
men goda råd 
av Griper få. 
Nu vill visst jag veta, 
fast ej väl behagligt, 
vad som dig synes 
Sigurd vänta.»

Griper sade: 
27. »En flicka är hos Heimer, 
fager att åse, 
och Brynhild henne 
borgmännen nämna, 
dotter till Budle, 
men bålde konungen, 
Heimer, fostrar 
hårdsinta mön.»

Sigurd sade: 
28. »Vad gör det mig, 
att en mö finnes, 
fager att åse, 
fostrad hos Heimer? 
Det skall du, Griper, 
grant mig säga, 
ty ödet mitt 
allt du förutser.»

Griper sade: 
29. »Hon gör, att glädjen 
går ifrån dig, 
Heimers fosterdotter, 
fager att åse. 
Sömn du ej sover, 
ej om sak dömer, 
på man du ej aktar, 
om ej mön du ser.»

Sigurd sade: 
30. »Vad skall till lisa 
lända Sigurd? 
Säg du det, Griper, 
om se du tycker dig! 
Kan jag mön 
till maka vinna, 
denna furstens 
fagra dotter?»

Griper sade: 
31. »I skolen alla 
eder svära 
fullt och fast, 
få I skolen hålla. 
Gästat en natt 
du gjort hos Gjuke, 
så minns du ej mera 
mön hos Heimer.»

Sigurd sade: 
32. »Vad för nagot? 
Nämn mig det, Griper! 
Ser du flyktighet 
i furstens lynne, 
då bryta löftet 
mot bruden jag skall, 
som jag trodde mig älska 
av all min själ?»

Griper sade: 
33. »Du snärjes, ädling, 
av annans svek, 
för Grimhilds list 
du lida skall. 
Hon vill giva dig 
ljushårig mö, 
sin egen dotter; 
anslag hon spinner.»

Sigurd sade: 
34. »Blir jag med Gunnar 
och hans bröder svåger 
och går att taga 
Gudrun till äkta? 
Fullgott gifte 
fursten då hade, 
om ånger icke 
ängslade mig.»

Griper sade: 
35. »Svika dig Grimhild 
söka skall, 
egga dig att bedja 
om Brynhilds hand 
för Gunnars räkning, 
goterfurstens; 
raskt furstens moder 
färden du lovar.»

Sigurd sade: 
36. »Något menligt mig möter, 
det märker jag grant; 
svårligen vacklar 
Sigurds ställning, 
om bedja jag skall 
till brud åt en annan 
den sköna mö, 
som själv jag älskar.»

Griper sade: 
37. »I skolen alla 
eder svära, 
Gunnar och Hogne 
och du, hövding, den tredje. 
Då på vägen I ären, 
växlen I skepnad, 
Gunnar och du; 
Griper ej ljuger.»

Sigurd sade: 
38. »Vad är skälet till det? 
Vi skola vi skifta 
sätt och utseende 
samman på vägen? 
Annan falskhet 
följa det torde, 
mycket elak. 
Säg mera, Griper!»

Griper sade: 
39. »Gunnars skepnad 
och skick du har, 
ditt eget tal 
och tankekraft. 
Du fäster den käcka 
fosterdottern 
till Heimer, men henne 
till hustru ej får.»

Sigurd sade: 
40. »Mycket illa det mig tyckes. 
Usel bland män 
skall Sigurd sägas, 
då sådant sker. 
List jag icke 
lägga vill 
mot furstedottern, 
den främsta, jag vet.»

Griper sade: 
41. »Du, härens hövding, 
härlig du skall 
vila hos mön, 
som din moder hon vore. 
Därför skall minnas, 
medan människor leva, 
du folkens furste, 
ditt frejdade namn.»

Sigurd sade: 
42. »Skall Gunnar äga 
den goda till hustru, 
ryktbar bland män 
- berätta mig, Griper! - 
fast trenne nätter 
hans trotsiga brud 
har sovit hos mig? 
Sådant har ej timat.»

Griper sade: 
43. »Samman skola bådas 
bröllop drickas, 
Sigurds och Gunnars, 
i Gjukes salar. 
Hamn I växlen, 
då hem I kommit, 
till själen var 
sig själv förbliver.»

Sigurd sade: 
44. »Hur skall sedan 
svågerskapet 
till gamman oss bliva, 
Griper, säg det! 
Skall det Gunnar 
till glädje lända 
eller mig själv 
skänka hugnad?»

Griper sade: 
45. »Du minns ederna åter, 
kan ingenting säga, 
du unnar Gudrun 
äktenskapets lycka; 
men Brynhild som bortslumpad 
brud sig tycker, 
den sluga söker 
med svek att hämnas.»

 Brynhild och Gudrun

Sigurd sade: 
46. »Vad skall bruden 
som böter taga, 
för att vi smidde 
svek mot vivet? 
Hon äger av mig 
eder svurna, 
inga fyllda, 
och föga kärlek.»

Griper sade: 
47. »Hon skall gå 
att Gunnar säga, 
att icke du aktade 
ederna väl, 
då Gjukes arving, 
den ädle konungen, 
all sin lit 
på ditt löfte satte.»

Sigurd sade: 
48. »Vad för något! 
Nämn mig det, Griper! 
Skall sant det vara, 
som säges om mig, 
eller ljuger på mig 
hjältekvinnan 
och på sig själv? 
Skönjer du det, Griper?»

Griper sade: 
49. »Ej väl, av vrede 
och värkande sorg, 
dig mäktiga bruden 
bemöta skall. 
Den goda kvinnan 
du kränkte icke, 
dock drottningen I 
bedrogen med list.»

Sigurd sade: 
50. »Skall Gunnar, den kloke, 
Och Guttorm och Hogne 
av hennes eggelse 
sig hetsa låta? 
Skola Gjukes söner 
svärden bloda 
på mig, sin svåger? 
Säg du det, Griper!»

Griper sade: 
51. »Gruvligt det Gudrun 
går till hjärtat; 
dig hennes bröder 
din bane vålla. 
Till intet bliver 
all glädje sedan 
för visa vivet; 
det vållar Grimhild.

52. Det hugna dig skall, 
du härens ledare, 
att den lyckan för furstens 
liv är bestämd: 
ej märkligare man 
ovan mullen skall födas 
under solens säte 
än, Sigurd, du anses.»

Sigurd sade: 
53. »Skiljoms i vänskap! 
Man skickelsen ej motstår. 
Väl har du, Griper, 
vad jag ville, gjort. 
Visst du skulle 
vackrare spå 
livet åt mig, 
om du mäktade det.» 
Groas trollsång
Sonen sade: 
1. »Vakna nu, Groa! 
Vakna, goda kvinna! 
Dig jag väcker vid de dödas dörrar, 
om du minnes det, 
att du manade din son 
att komma till kumlet vid din grav.»

Modern sade: 
2. »Vad angeläget har 
min enda son? 
Vad ont har överfallit dig, 
då din moder du kallar, 
som i mullen är kommen 
och ur människors värld har vandrat?»

Sonen sade: 
3. »Ett styggt spelbord 
ställde åt mig onda kvinnan, 
hon som famnade min fader, 
då hon bjöd mig vandra, 
dit man vet är omöjligt, 
till möte med Menglod.»

Modern sade: 
4. »Lång är färden, 
farvägar långa, 
lång är människors längtan. 
Om det varder så, 
att din vilja du får, 
efter nornors skön det då sker.»

Sonen sade: 
»Sjung för mig galdrar, 
som goda äro! 
Bärga, moder, ditt barn! 
Jag är rädd, att på vägen 
jag råkar i olycka. 
En yngling för ung jag är.»

Modern sade: 
»Jag sjunger dig den första, 
som man fördelaktig säger 
- den sjöng Rane för Rind - 
att från axeln du skjuter, 
vad dig elakt tyckes. 
Led du själv dig själv!

7. Den andra jag dig sjunger, 
om ute på vägar 
du skall utan glädje gå. 
Nornans huldhet 
dig hägne överallt, 
fast du dig smädad ser!

8. Jag sjunger dig den tredje, 
om sjudande älvar 
dig forsa till livets förlust. 
Horn och Rud hädan 
till Hel strömma, 
men städs minskas de må för dig!

9. Den fjärde jag dig sjunger, 
om fiender stå 
färdiga att föra dig till galgen. 
Deras håg må sig ändra 
till hugnad för dig, 
deras sinne till vänskap sig vända!

10. Den femte jag dig sjunger, 
om fjättrar bliva 
dig bundna om armar och ben. 
Lösetrollsång låter jag 
framför läggen sjungas, 
låset då av lemmarna springer, 
och ifrån fötterna fjättern.

11. Den sjätte jag dig sjunger, 
om i sjögång du kommer 
varre, än någon vet. 
Lugn på sjö 
i ditt skepp må komma 
och förläne dig fridsäll färd!

12. Den sjunde jag dig sjunger, 
om med skärpa dig kniper 
frosten på höga fjället. 
Må likens kyla 
ditt kött ej fördärva! 
Må hullet vid lemmarne hållas!

13. Jag sjunger dig den åttonde, 
om på skymningens väg 
du nås av natten ute, 
att dess mindre måtte 
dig men göra 
en kristen död kvinna.

14. Jag sjunger dig den nionde, 
om du skiftar ord 
med resen, som rosar sig av vapen. 
Må mål och mannavett 
i minne och hjärta 
dig givas nog att dig hjälpa!

15. Far du nu aldrig, 
där fara är uppenbar, 
och må ogagn din älskog ej hindra! 
På jordfast sten 
jag stod inom dörrgången, 
medan dig trollsång jag täljde.

16. Bär med dig härifrån 
din moders ord, son, 
och låt dem bo i ditt bröst, 
ty lycka till fullo 
skall i livet du ha, 
så länge du mina ord minnes.» 

Grottesången
Skjold hette Odens son, som skjoldungarne äro komna ifrån; han hade sitt säte och härskade över landet där, som det nu kallas Danmark men då kallades Gotland. Skjold hade en son, som hette Fridleiv och som rådde över landet efter honom. Fridleivs son hette Frode, han tog konungadömet efter sin fader, på den tid, då kejsar Augustus lyste frid över all världen; då blev Kristus född. Men därför att Frode var mäktigast av alla konungar i nordanlanden, så tillskrevs honom friden över hela danska språkområdet, och nordmännen kalla den Frodefriden. Ingen man skadade den andre, fast han träffade sin faders eller broders baneman lös eller bunden; då var icke heller någon tjuv eller rånare, så att en guldring länge låg på Jalangrs hed.

Konung Frode gästade i Sverge hos den konung, som kallas Fjolner; då köpte han två trälkvinnor, som hette Fenja och Menja; de voro stora och starka. På den tiden funnos i Danmark två kvarnstenar, så stora, att ingen var så stark, att han kunde draga dem, och den egenskapen var hos kvarnstenarne, att det maldes på kvarnen, som den uttalade önskan om, som malde. Denna kvarn hette Grotte; Hengikjopt kallas den, som gav kvarnen åt konung Frode.

Konung Frode lät leda trälkvinnorna till kvarnen och bad dem mala guld och frid och lycka åt Frode. Då gav han dem icke längre vila eller sömn, än göken teg eller en visa kunde sjungas. Då säges, att de framsade den sång, som kallas Grottesången, och innan de slutade kvädet, malde de en här åt Frode, så att under den natten kom den sjökonung, som hette Mysing, dit och dödade Frode och tog där stort byte. Då slutade Frodefriden.

Mysing tog med sig Grotte och likaledes Fenja och Menja och bad dem mala salt, och vid midnatt frågade de, om icke Mysing vore mätt på salt, men han bad dem mala längre. De malde blott en liten stund, innan skeppen sjönko ned, och därefter var en strömvirvel i havet, då sjön faller in i kvarnögat; då blev havet salt.

1. Nu äro komna 
till konungens hus 
tvänne framsynta, 
Fenja och Menja. 
De äro hos Frode, 
Fridleivs son, 
de mäktiga möarna, 
manade i träldom.

2. Där blevo de ledda 
till lådan för kvarnstenen, 
bådo gråa stenen 
i gång sig sätta. 
Åt ingendera vila 
han unnade och glädje, 
förrän till honom trängde 
tärnornas ljudande.

3. De mumlade bullret av kvarnen, 
som brutit sin tystnad: 
»Läggom dem i lådan, 
lyftom stenarne!» 
Än mer bad han möarne, 
att de mala skulle.

4. De sjöngo och svängde 
de snurrande stenarne, 
så att de flesta somnade 
av Frodes trälar. 
Då sade Menja, 
som till mäld hade kommit.

5. »Må vi mala åt Frode 
mycken rikedom, 
fullt upp av gods 
på fröjdekvarnen. 
Må han sitta i överflöd, 
sove han å dun! 
Må han vakna med välbehag! 
Väl är då malet.

6. Här skall ingen 
den andre skada, 
ont anstifta 
eller ofärd bereda, 
eller hugga ändå 
med sitt drabbande svärd, 
fast sin broders baneman 
bunden han finner.»

7. Det första ord, 
han yttrade, var: 
»Soven, I två, 
ej i taget ens som göken 
eller längre än så, 
att jag säger en strof!»

8. »Till fullo förståndig 
du, Frode, ej var, 
du, förtrolig att tala med, 
då träl du köpte. 
Efter vacker växt 
du valde och styrka, 
men härkomsten 
hörde du ej efter.

9. Hård var Rungner 
och hans fader, 
mäktig var Tjatse 
dock mer än dessa, 
Ide och Orner, 
ättemän våra, 
bergresars bröder, 
barn av dem vi äro.

10. Ej Grotte kommit 
ur gråa fjället 
eller den hårda 
hällen ur jorden, 
ej bergresars mö 
malde så, 
hade ej hon 
förhäxad blivit.

11. Nio vintrar 
voro vi leksystrar 
djupt under jorden 
i jättestyrka fostrade. 
Om väldiga verk 
sig vinnlade möarna, 
flyttade ensamma 
fjäll ur stället.

12. Vi vältade sten 
över stängslet för jättehem, 
så att jorden sköts 
skälvande undan. 
Vi slungade så 
de snurrande stenar, 
de tunga hällar, 
att de togos av människor.

13. Sedan vi två 
i Svitjods land, 
framsynta flickor, 
i fejd oss gåvo, 
brynjor skuro 
och bröto sköldar, 
banade oss väg 
genom brynjade grå.

14. Störtade en furste, 
stödde en annan, 
den gode Guttorm 
vi gåvo hjälp, 
det kom ej lugn, 
förrän Knue föll.

15. Dessa halvår 
vi höllo så på, 
att vi som kämpar 
kända blevo. 
Där skuro vi 
med skarpa spjut 
blod ur dödliga sår 
och svärden färgade.

16 Nu äro vi komna 
till konungens hus, 
i tröstlöst tillstånd 
och som trälar hållna. 
Grus fotsulan fräter 
och frost från ovan. 
Vi draga fredskvarnen, 
dystert är hos Frode.

 Grottekvarnen

17. Händerna skola vila, 
hällen skall stanna, 
malit har jag nu 
mitt varv till ända. 
Någon vila nu 
väntar ej händerna, 
förrän för Frode 
fullmalet tyckes.

18. Händer skola hålla 
hårda yxor, 
hantera blodiga vapen. 
Vakna nu, Frode! 
Vakna nu, Frode, 
vill du lyssna 
till våra sånger 
och sagor från forntid.

19. Eld ser jag brinna 
österut från borgen, 
stridsbud vaka, 
vårdkas skall det kallas. 
En här skall hit 
i hast komma 
och bränna upp 
boningen för fursten.

20. Ej länge skall du inneha 
Lejres kungatron, 
röda ringar 
eller runda kvarnstenar. 
Tagom i handtaget, 
tärna, stadigare! 
Ej varma vi äro 
i valplatsens blod.

21. Min faders mö 
malde kraftigt, 
ty hon förutsåg åt många 
män deras död. 
Från lådan de stora 
stolparne sprungo, 
slitna från järnet. 
Slutom ej att mala!

22. Malom än mera! 
Han vars moder är Yrsa, 
för Halvdans dråp 
skall hämnas på Frode. 
Han till henne 
heta skall både 
barn och broder; 
vi båda det veta.

23. Möarne malde, 
förmågan brukade 
- unga de voro - 
i ursinnig harm. 
Kvarnbjälkar skälvde, 
kvarnen sköts ned, 
den tunga hallen 
i tu stycken brast.

24. Men bergresarnes 
brud då sade: 
»Malit ha vi, Frode 
och må vi nu sluta; 
möarne tillräckligt 
vid mälden ha stått.» 
Hyndlas sång
Freja sade: 
1. »Vakna, du möars mö! 
Vakna, min väninna, 
Hyndla, min syster, 
som i hålan bor! 
Nu är ramsvart mörker; 
rida skola 
vi två till Valhall, 
till vigda helgedomen.

2. Bedjom Härfader 
blid oss vara. 
Han giver guld 
till gåva åt följet. 
Åt Hermod han givit 
hjälm och brynja, 
och åt Sigmund 
svärd till skänks.

3. Han giver seger åt somliga, 
och åt somliga rikedom, 
vältalighet åt många, 
och vett åt andra; 
han giver vind åt vikingar, 
verskonst åt skalder, 
mannamod giver han 
åt mången kämpe.

4. Till Tor skall jag blota 
och bedja därom, 
att han alltid mot dig vill 
uppriktig vara; 
dock ej gärna han har att göra 
med jättars brudar.

5. Tag nu en av dina ulvar 
ut ur stallet, 
lät med min galt den 
löpa tillsammans. 
Sen är min galt 
att gudavägen trampa; 
jag vill ej min härliga 
häst betunga.»

Hyndla sade: 
6. »Falsk är du, Freja, 
då du frestar mig. 
Visserligen ser du på oss 
så med dina ögon, 
men din vän har du visst 
med på Valhallsfärden, 
Ottar den unge, 
Innsteins son.»

Freja sade: 
7. »Dårad är du, Hyndla; 
drömma jag tror dig, 
då du tror vännen min med 
på Valhallsfärden, 
där som galten glänser, 
den guldborstige, 
krigsgalten, 
som konstrikt mig gjorde 
dvärgar tvänne, 
Dain och Nabbe.

8. På samma gång i sadlarne 
sitta vi skola 
och om härskares 
härkomst tala, 
de gamla ätter, 
som från gudarne kommit.

9. Vad de slagit 
om välska guldet, 
Ottar den unge 
och Angantyr. 
Ens skyldighet är det 
att sköta om, 
att fursten får fadersarv 
efter fränderna sina.

10. Ett altar han mig gjorde, 
uppfört av stenar, 
nu har stenen av glöden 
till glas blivit; 
han färgade den på nytt 
med nötblod röd, 
på asynjor alltid 
Ottar trodde.

11. Nu låt mig om forna 
förfäder höra 
och uppräkna 
bland ätter människor! 
Vad finnes av skjoldungar, 
vad av skilvingar, 
vad av audlingar, 
vad av ylvingar? 
Vad är friboret 
vad är fursteboret, 
bland män mest urval 
i Midgårds skygd?»

Hyndla sade: 
12. »Du är, Ottar, 
till Innstein son, 
men Innstein var 
till Alf den gamle, 
Alf var till Ulv, 
Ulv till Säfare, 
och Säfare 
till Svan den röde.

13. Till maka hade din fader, 
din moder, den smyckade, 
prästinnan Ledis 
lär hon ha hetat; 
hennes fader var Frode, 
och Friund moder, 
all denna ätt 
var yverborna man.

14. Ale var förut 
ansenligast av män, 
Halvdan före honom 
högst av skjoldungar; 
frejdade voro de fejder 
dessa furstar hållit; 
hans verk blevo kända 
till världens ända.

15. Som måg åt Eymund 
mäktigare blev han, 
med sval svärdsegg 
han Sigtrygg dräpte, 
äktade Almveig, 
ypperst av kvinnor, 
de födde och ägde 
aderton söner.

16. Därav äro skjoldungar, 
därav äro skilvingar, 
därav audlingar, 
därav ynglingar, 
därav friboret, 
därav fursteboret, 
bland män mest urval 
i Midgårds skygd; 
allt är det din ätt 
Ottar enfaldige.

17. Hildigunn var 
hennes moder, 
barn till Svava 
och Säkonung; 
allt är det din ätt 
Ottar enfaldige! 
Det är av vikt, att du vet det. 
Vill du än längre?

18. Gift var Dag med Tora, 
hjältemodern, 
i ätten där föddes 
de yppersta kämpar: 
Fradmar och Gyrd 
och Frekarne båda, 
Am och Josurmar, 
Alf den gamle; 
Det är av vikt, att du vet det. 
Vill du än längre?

19. Deras vän var Ketil, 
Klypps arvinge, 
han var morfader 
till din moder. 
Där var Frode 
förr än Kare, 
och av Hild blev 
Haalv född.

20. Därnäst kom Nanna, 
Nockves dotter; 
släkt med din fader 
hennes son blev genom gifte; 
det är fornåldrig frändskap . 
Fram går jag längre; 
båda jag känner: 
Brodd och Hörver. 
Allt är det din ätt, 
Ottar enfaldige!

21. Isolv och Asolv, 
söner till Olmod, 
och till Skurhild, 
Skeckils dotter; 
du skall yttermera medtaga 
många furstar. 
Allt är det din ätt, 
Ottar enfaldige.

22. Gunnar balk, 
Grim hårdskave, 
Torer järnsköld, 
Ulv den gapande.

23. [Hervard, Hjorvard, 
Rane, Angantyr] 
Bue och Brame, 
Barre och Reivner, 
Tind och Tyrving 
och två Haddingar. 
Allt är det din ätt, 
Ottar enfaldige!

24. Österut i Bolm 
borna voro 
Arngrims söner 
och Eyfuras. 
Gnyet från bärsärkar 
bröt med mångahanda ont 
över land och vatten, 
som om en låga fore. 
Allt är det din ätt, 
Ottar enfaldige!

25. Jag känner båda: 
Brodd och Hörver; 
i Rolf gamles kämpaskara 
tjänade båda. 
Alla stammade 
från Jormunrek, 
måg till Sigurd 
- hör sagan min - 
den folkens furste, 
som dräpte Favner.

26. Den väldige hjälten 
fran Volsung stammade 
och Hjordis räknade 
fran Raudung sin ätt, 
men Eylime 
från audlingar, 
Allt är det din ätt, 
Ottar enfaldige!

27. Gunnar och Hogne, 
Gjukes söner, 
och sammaledes Gudrun 
deras syster. 
Guttorm var icke 
av Gjukes ätt, 
dock var han broder 
till bådadera. 
Allt är det din ätt, 
Ottar enfaldige!

28. Harald hildetand 
hade till föräldrar: 
Rörek ringslungarn 
och rika Aud, 
Aud den stormrika 
Ivars dotter, 
men Radbard var 
Randvers fader; 
vigda åt gudarne 
voro dessa. 
Allt är det din ätt, 
Ottar enfaldige!

29. Elva var 
asarnes antal, 
när Balder sjönk 
på banetuvan. 
Det villig att hämna 
sig Vale sade 
och slog sin broders 
baneman ihjäl. 
Allt är det din ätt, 
Ottar enfaldige!

30. Balders fader 
var Burs son; 
Frej ägde Gärd; 
hon till Gymer var dotter, 
av jättars ätt, 
och till Aurboda; 
därtill var Tjatse 
deras frände, 
skadelystne jätten, 
Skade var hans dotter.

31. Mycket vi säga dig 
och minnas mera; 
jag väntar, att han må veta det. 
Vill du än längre?

32. Hake var bäst 
bland barnen av Vedna, 
och Hjorvard var 
Vednas fader; 
Heid och Rosstjov 
Rimnes släkt.

33. Alla valor 
från Vidolv äro, 
alla värsta trollkarlar 
från Vilmeid komma, 
de som sejd bruka 
från Svarthovde, 
alla jättar 
äro från Ymer komna.

34. Mycket vi säga dig 
och minnas mera; 
jag väntar, att han må veta det. 
Vill du än längre?

35. En blev född 
i urtiden, 
en gudason 
med gudakraft; 
frejdad av vapen, 
han föddes till världen 
av jättemör nio 
vid jordens rand.

36. Mycket vi säga dig 
men minnas mera; 
jag väntar, att han må veta det. 
Vill du än längre?

37. Gjalp honom födde, 
Greip honom födde, 
Eistla födde honom 
och Eyrgjava; 
honom födde Ulvrun 
och Angeyja, 
Imd och Atla 
och Jarnsaxa.

38. Han starkare gjordes 
av jordens kraft, 
av svalkall sjö 
och svinablod.

39. Mycket jag säger dig 
men minnes mera; 
jag väntar, att han må veta det. 
Vill du än längre?

40. Loke fodde ulven 
med Angrboda 
och Sleipner 
med Svadilfare. 
Bland alla en trollpacka 
tycktes värst; 
hon var från Byleists 
broder kommen.

41. Loke åt ett hjärta; 
på lindens bränder 
fann han halvsvedd 
hugsten av en kvinna. 
Lopt blev havande 
av den leda kvinnan; 
därav har vart vidunder 
i världen kommit.

42. Havet går av stormbyar 
mot himmelen själv, 
löper över land 
och luften ger vika. 
Därav komma snöfall 
och snabba vindar. 
Då är undergång åt gudar 
av ödet besluten.

43. En blev född, 
av alla den störste, 
starkare gjord 
av jordens kraft. 
I rikedom främst 
denne furste är, 
förbunden genom släktskap 
med boplatser alla.

44. Då kommer en annan, 
ännu mäktigare, 
hans namn jag dock icke 
nämna vågar; 
få kunna längre 
framåt se, 
än Oden skall 
ulven möta.»

Freja sade: 
15. »Bär minnesöl 
at min galt, 
att han kan alla orden 
komma i håg 
och tälja detta tal 
på tredje morgonen, 
när Angantyr och han 
ättartal räkna.»

Hyndla sade: 
46. »Snabbt drag hädan! 
Att sova mig lyster; 
av mig får du föga, 
som främjar din önskan. 
Du löper, ädla, 
ute på nätterna, 
som Heidrun brukar 
med bockarne ränna.

47. Du sprang efter Od 
alltid trånande, 
men än flere fått 
i din famn komma. 
Du löper, ädla, 
ute på nätterna, 
som Heidrun brukar 
med bockarne ränna.»

Freja sade: 
48. »Eld jag tänder 
kring trollkvinnan, 
att du bort hänfrån 
dig icke bärgar.»

Hyndla sade: 
49. »Eld ser jag brinna 
och jorden bolma; 
sitt liv de flesta 
lösa måste. 
Bär du då åt Ottar 
öl till handa, 
etterblandat, 
med onda förebud!»

Freja sade: 
50. Ditt ords förebud 
skall intet göra 
fast du bådar oss ont, 
du, brud åt jätten. 
Den kostliga drycken 
han dricka skall; 
jag beder alla gudar 
Ottar hjälpa.»

Freja åker efter sina katter 
Kvädet om Atle
Gudrun, Gjukes dotter, hämnade sina bröder, så som frejdat har blivit. Hon dödade först Atles söner, men därefter dödade hon Atle och brände hallen och hela hovet. Om detta är följande kväde diktat:

1. Atle sänder 
en sven till Gunnar, 
att rida, en klok karl, 
Knefröd han hette. 
Han kom till Gjukes gårdar 
och till Gunnars sal, 
till bänkar omkring elden 
och till ölet ljuva.

2. Drottens män de drucko, 
medan dolske gäster tego, 
vin i vapensalen, 
vreden från hunnerna räddes. 
Då ropade Knefröd 
med kallsinnig röst, 
de sydländske sändemannen, 
som satt i högbänk:

3. »Atle hit mig sände 
att hans ärende rida 
på häst, som tuggar munbett, 
över Mörkskogen djupa, 
att bedja eder, Gunnar, 
att på bänken I kommen 
i hjälmar med ringband 
att gästa Atle.

4. Sköldar I där fån välja, 
och skönglättade askspjut, 
förgylda hjälmar 
er givas och hunniska trälar, 
silversytt sadeltyg, 
sydländska brynjor, 
kastspjut och fålar 
med fradga om betslen.

5. Den vidsträckta Gnitaheden 
vill han eder giva, 
förutom ljungande kastspjut 
och förgyllda stammar, 
stora dyrbarheter 
och Danparstaden, 
den märkliga skog, 
som man Mörkskogen kallar.»

6. På huvudet vände Gunnar 
och till Hogne sade: 
»Vad säger du, ungersven, 
då sådant vi höra. 
Jag visste ej guld 
på Gnitaheden, 
vartill vi ej också 
ägde maken.

7. Sju salar vi äga, 
med svärd fulla, 
fäste av guld 
finnes på varje. 
Bäst vet jag min häst 
och bäst bita mitt svärd, 
bänksmyckande bågar 
och brynjor av guld, 
hjälm och sköld vitast, 
vandrad ur Kjars hall, 
ett mitt är bättre 
än alla hunnernas.»

Hogne sade: 
8. »Vad råd tror du Gudrun mente, 
när nng till oss hon sände, 
virad med vargens hår, 
varning tror jag hon gav. 
Ett hår jag fann av vargen 
vridet i röda ringen; 
vargar oss vänta 
på den väg vi rida.»

9. Ej eggade fränder 
eller andra närskylda, 
ej vänner, ej vise, 
ej väldiga herrar. 
Dem hälsade Gunnar 
som hövdes en konung, 
stolt i mjödsal, 
mycket upprörd.

10 »Stig upp nu, Fjorner! 
Låt ut på bänkarna 
guldskålar i modiga 
mäns händer vandra.

11. För nivlungars arv 
skall ulven råda, 
de gamla gråben, 
om Gunnar förloras. 
Brunpälsade björnar 
skola bita med huggtand 
göra gamman åt hundflock, 
om Gunnar ej kommer.»

12. Sin stridsdjärve härskare 
stridbara kämpar 
gråtande följde 
ur hunners gård. 
Då sade den unge 
sonen till Hogne: 
»Hell, faren hurtiga, 
dit hugen er lockar!»

13. Över fjället läto krigarne 
i fullt språng löpa 
hästarne med munbett 
genom Mörkskog den okända. 
Allt Hunnerlandet darrade, 
där dristige de redo, 
gåvo gångarne fart 
över grönskande slätter.

14. Atles jord de sågo, 
ovan djupen vallar, 
- Bickes män stå 
på borgen den höga - 
sal över söderfolk 
med sittplatser utstyrd 
med bundna bröstskydd 
och bleka sköldar. 
Med spjut och spetsar 
spridda voro vakter 
- vin drack Atle 
i väldiga salen - 
att på Gunnars folk akta, 
om de gåve sig hit 
med vinande kastspjut 
att kriga mot fursten.

15. Snart varsnade deras syster, 
att i salen de kommo, 
båda hennes bröder; 
ej brydde henne ölet: 
»Förrådd är du, Gunnar 
Vad rår du väl att göra 
mot hunners onda anslag? 
Gå ut ur salen genast!

16. Bättre vore, broder, 
att i brynja du komme 
och i hjälmar med ringband 
att gästa Atles hem, 
att du sutte i sadel 
på solheta dagar, 
läte kvinnor kvida 
över kallnade lik 
och hunnernas sköldmör 
härverk känna, 
men Atle själv läte du 
i ormgård komma; 
nu är den ormgården 
eder beredd.»

Gunnar sade: 
7. »För sent är nu, syster, 
att samla nivlungar; 
långt är att leta 
till ledung följe, 
från Rens Rosmofjäll 
raska kämpar.»

18. De fångade Gunnar 
och i fjättrar satte 
burgundernas hövding 
och hår honom bundo.

19-20. Sju dödade Hogne 
med sitt drabbande svärd, 
i heta elden 
den åttonde han stötte, 
- så sig mot fienden värja 
skall frejdad hjälte - 
men i hunnernas händer 
Hogne föll. 
De frågade Gunnar, 
goternas furste, 
om den djärve sitt liv 
ville lösa med guldet.

Gunnar sade: 
21. »Hognes hjärta 
i min hand skall ligga, 
blodigt, skuret 
ur bröstet på hjälten, 
med skarpslipat kortsvärd, 
på konungasonen.»

22. Hjärtat de skuro 
ur Hjalles bröst, 
blodigt, och på bricka 
det buro till Gunnar.

23. Då sade Gunnar, 
gode kämpars drott: 
»Här har jag hjärtat 
av Hjalle den fege, 
olikt hjärtat 
av den djärve Hogne, 
då det mycket bävar, 
där på brickan det ligger; 
det bävade dubbelt 
när i bröstet det låg.»

24. Då skrattade Hogne, 
när de skuro till hjärtat 
på levande krigshjälten; 
han klagan lät ej höra. 
De på brickan blodigt lade det 
och buro det till Gunnar.

25. Då sade Gunnar, 
glänsande spjut-nivlung: 
»Här har jag hjärtat 
av Hogne den djärve, 
olikt hjärtat 
på Hjalle den fege; 
det föga bävar, 
där på brickan det ligger, 
bävade ej ens så, 
när i bröstet det låg.

26. Atle, så fjärran 
från intet du blir, 
som bliva du skall 
från skatterna våra. 
Jag är den ende, 
som gömstället vet 
för all nivlungaskatten; 
nu lever ej Hogne.

27. Alltid tvivel jag hyste, 
medan två vi levde, 
nu har jag intet, 
då jag ensam lever. 
Ren för guldet skall råda, 
som retar till strid, 
fors för nivlungars arv, 
som från asarne kommit. 
I virvlande vatten 
skola välska ringar lysa, 
hellre än guld på händerna 
av hunners barn må skina.»

Atle sade: 
28. »Faren med vagnarna! 
Fången är i band nu.» 
Och bort dädan 
betselskakaren 
till döden drog 
dådrike kungen.

29. Då red Atle den mäktige 
manyvige Glaum, 
ledsagad av krigare; 
deras svåger han var 
[Gunnars och Hognes]; 
Gudrun, i krigarnes 
glamsal gången, 
gråten sväljde.

 Gudrun

Hon sade: 
30. »Så gånge dig, Atle, 
som med Gunnar du haver 
eder ofta svurit 
och uttalat fordom 
vid sol i söder 
och vid Sigtyrs berg, 
vid vilobäddens rum 
och vid Ulls ring!»

31. Krigarhopen lade 
levande fursten, 
i den gård, varest runt 
ringlade sig 
ormar inne. 
Men ensam Gunnar 
harmsen harpan 
med handen slog, 
strängarne klingade. 
En konung med mod 
skall så i säkerhet 
sätta sitt guld.

32. Atle lät löpa 
till sitt lantgods från mordet 
sin gode gångare, 
som i gruset travade. 
Larm på gården hördes, 
hästarne trängdes, 
ett hiskligt vapenslammer, 
från heden de kommo.

33. Ut gick då Gudrun 
Atle till mötes 
med gyllene bägarn 
att hans gengäld kungöra: 
»Få kan du, furste, 
i festsalen din 
glad hos Gudrun 
grisar hädanfarna!»

34. Vinfyllda skålar 
skramlade hos Atle, 
när hunnerna sutto 
i hallen och språkade. 
Raska karlar kommo 
med knävelborrar långa.

35. Då skred den ljushylta 
att skålar åt dem bära, 
den bistra kvinnan, åt männen, 
och mat till ölet valde 
av tvång, men till bleke Atle 
hon talade hånfullt:

36. »Dina söners hjärtan, 
du svärdsutdelare, 
har du blodiga 
med honung tuggat. 
Du, modige, nu kan smälta 
människostekar, 
äta dem till ölet, 
undfägna gäster i högbänk.

37. Du kallar ej att sitta 
i knä hos dig sedan 
Erp eller Eitil 
att två åt ölet glädjas; 
du ser ej sedan, 
sittande mitt på bänken, 
de unga skattskänkarne 
skafta spjut, 
ansa manar 
och egga hästar.»

38. På bänkarne blev larm, 
- bistra läto männen - 
gny under guldväv, 
gråt från hunners barn, 
utom Gudrun ensam, 
som aldrig begrät 
sina björndjärva bröder 
och båda kära söner, 
unga, oskuldsfulla, 
som med Atle hon hade.

39. Guld sådde 
den svanvita, 
röda ringar 
räckte hon huskarlarne, 
sitt öde lät hon fyllas, 
ädelmetallen vandra, 
kvinnan alls intet 
aktade deras liv.

40. Intet anade Atle, 
yr han sig druckit, 
vapen han ej bar, 
var på vakt ej mot Gudrun. 
Bättre var det ofta, 
då båda kärligt 
för ädlingarnes ögon 
omfamnade varandra.

41. Medelst svärdsudd hon bädden 
gav blod att dricka, 
med mordgirig hand, 
och hundarne löste, 
framför hallens dörr dem hävde. 
Med het brand väckte 
husfrun sina huskarlar; 
det var hämnden för bröderna.

42. Åt elden gav hon alla, 
som inne voro, 
som från mordet på Gunnar 
ur Mörkhem kommit. 
Då ramlade timret 
och rykte kropparne 
samt budlungarnes gård. 
Där brunno ock sköldmör, 
livet förlustiga 
i lågan de föllo.

43. Nog härom är talat, 
ej någon gör så mer 
brud i brynja 
sina bröder att hämna. 
Tre konungars bane 
hon blivit har, 
förrn hon skildes hädan 
den sköna kvinnan.

Än tydligare säges härom i den grönländska sången om Atle. 
Kvädet om Helge Hjorvardsson
Om Hjorvard och Sigrlinn.
Hjorvard hette en konung. Han hade fyra hustrur: en hette Alvhild, deras son hette Hedin, den andra hette Säreid, deras son hette Humlung, den tredje hette Sinriod, deras son hette Hymling. Konung Hjorvard hade avlagt löfte om att äga den vackraste kvinna, som han visste. Han fick veta, att konung Svavner hade den allra fagraste dotter, hon hette Sigrlinn. Idmund hette hans jarl; Atle var deras son, som for att bedja om Sigrlinn åt konungen. Han dröjde en vinter hos konung Svavner. Franmar hette jarlen där, Sigrlinns fosterfader; hans dotter hette Alov. Jarlen rådde, att flickan nekades, och Atle for hem. Atle, jarlens son, stod en dag vid en lund och en fågel satt uppe i grenarne över honom och hade hört, att hans män sade de kvinnor vara vackrast, som konung Hjorvard hade till äkta. Fågeln kvittrade och Atle lyssnade på vad han talade; han sade:

1. »Såg du Sigrlinn, 
Svavners dotter, 
den fagraste mö 
i Munarheim, 
dock även täcka 
tyckas för männen 
de hustrur, som Hjorvard 
har i Glasislund.»

Atle sade: 
2. »Skall du med Atle, 
Idmunds son, 
mångvise fågel, 
mera tala?»

Fågeln sade: 
»Jag skall, om blott ädlingen 
offra åt mig ville, 
och jag får kora, vad jag vill, 
ur konungens gård.»

Atle sade: 
3. »Kora ej Hjorvard 
och ej konungens söner, 
ej heller furstens 
fagra brudar, 
icke de kvinnor, 
som kungen äger! 
Blivom väl överens, 
som vänner pläga!»

Fågeln sade: 
4. »Tempel skall jag välja, 
talrika altaren, 
guldhornade kor 
från konungens gård, 
om Sigrlinn 
sover i hans famn 
och följer otvungen 
fursten hem.»

Detta var, innan Atle for, men när han kom hem och konungen sporde honom om nyheter, sade han:

5. »Möda jag haft 
men har målet ej nått; 
vara hästar tröttnade 
på höga fjället, 
sedan vi måste 
över Sämorn vada; 
så svarades oss nekande 
om Svavners dotter, 
den med ringar utstyrda, 
som vi erhålla ville.»

Konungen bad, att de skulle fara en gång till, och han for själv med. När de kommo upp på fjället, sågo de i Svavaland brinnande byar och dammoln av hästar. Konungen red ned av fjället och fram i landet och tog nattkvarter vid en å. Atle höll vakt och for över ån; han fann ett hus. En stor fågel satt på huset och vaktade och hade somnat. Atle sköt fågeln till döds med sitt spjut men i huset fann han Sigrlinn, konungens dotter, och Alov, jarlens dotter, och tog dem båda med sig bort. Franmar jarl hade skapat sig i örnhamn och värjt dem för hären med trolldom. Rodmar hette en konung, som friade till Sigrlinn; han dödade svavernas konung och hade härjat och bränt landet. Konung Hjorvard fick Sigrlinn till hustru och Atle Alov.

Hjorvard och Sigrlinn hade en son, som var stor och vacker; han var tyst och intet namn fäste sig vid honom. Han satt på en hög, han såg nio valkyrior rida och en av dem var ansenligast; hon sade:

6. »Sent skall du, Helge, 
du höge hjälte, 
råda över ringar 
och Rodulsslätterna 
- en örn skriar tidigt - 
om du alltid tiger, 
fast ett hårt sinne 
du, härskare, visar.»

Helge sade: 
7. »Vad gåva följer 
att fästa namnet Helge, 
du bländande brud, 
då du bjuder mig det. 
Tänk väl efter, 
vad du vill säga; 
det tar jag ej emot, 
om ej dig jag får.»

Valkyrian sade: 
8. »Svärd vet jag ligga 
i Sigarsholm 
fyra färre 
än fem tiotal; 
ett av dem 
av alla är bäst, 
skärande sköld 
och skimrande av guld.

9. Ring är i fästet, 
friskt mod i mitten, 
skräck för ägarn 
i udden är; 
orm, målad med blod, 
längs eggen ligger, 
och på handtaget 
kastar huggormen 
stjärten.»

Eylime hette en konung; hans dotter var Svava, hon var valkyria och red genom luft och över hav; hon gav Helge detta namn och skyddade honom sedan ofta i strider.

Helge sade: 
10. »En insiktsfull konung, 
är du ej, Hjorvard, 
du fylkingars främste, 
fast frejdad du är; 
du lät elden fräta 
furstars bygder, 
som mot dig intet 
ont gjorde.

11. Men Rodmar 
råda skall för ringar, 
som våra fränder 
förut ägde; 
den fursten föga 
fruktar för livet, 
anser sig utdödas 
arv behärska.»

Hjorvard svarar, att han skulle giva Helge manskap, om han ville hämna sin morfader. Då uppsökte Helge svärdet, som Svava visade honom till, därpå foro han och Atle och fällde Rodmar och utförde många bragder. Han dräpte jätten Hate, där han satt på ett berg. Helge och Atle lågo med sina skepp i Hatafjorden; Atle höll vakt den förra delen av natten.

Rimgärd, Hates dotter, sade: 
12 »Vilka härmän äro 
i Hatafjorden; 
med sköldar är tältat på skeppen. 
Raska ni visa er, 
rädas ej, tror jag. 
Nämnen mig konungens namn!»

Atle sade: 
13. Helge han heter, 
men härskarn du ej 
makt har att men vålla; 
järnskydd äro 
kring hjältens flotta, 
oss tillfoga trollkvinnor intet.»

Rimgärd sade: 
14. »Hur kallar du dig, 
du karl så stark, 
hur nämna dig männen vid namn? 
Fursten på dig litar 
då han låter dig på skeppet 
i fagra stäven stå.»

Atle sade: 
15. »Atle jag heter, 
ettrig skall jag dig vara, 
jättekvinnor göra mig gramse; 
den våta stäven 
jag värnat ofta 
och kvällens trollpackor kvalt.

16. Vad heter du, häxa, 
hungrig efter lik? 
Tälj oss, troll, om din fader! 
Nio mil skulle 
längre ned du vara, 
Må barrskog växa på din barm!»

Rimgärd sade: 
17. »Rimgard jag heter 
och Hate min fader, 
den väldigaste jätte jag vetat; 
många brudar 
från bostaden tog han, 
tills Helge ihjäl honom högg.»

Atle sade: 
18. »Du var, häxa, 
framför hövdingens skepp, 
i fjordmynnet låg du på lur. 
Du hövdingens hjältar 
ville giva åt Ran, 
om ej spjutet dig i valköttet sprungit.»

Rimgärd sade: 
19. »Dårad är du, Atle, 
drömma jag tror dig, 
du sänker dina ögonbryn i sömn; 
min moder låg 
framför milde furstens skepp, 
jag sänkte Lodvards 
söner i sjön.

20. Gnägga skulle du, Atle, 
om ej utskuren du vore, 
Rimgärd sätter rumpan i vädret. 
Baktill, Atle, 
ej i bröstet är ditt hjärta, 
fast en hingst du låter likt.»

Atle sade: 
21. »Som en hingst jag skall dig synas, 
om försöka du kan 
och från sjön jag stiger å strand. 
Du slås sönder och samman, 
om sinnet rinner på mig, 
och får sänka, Rimgärd, din svans.»

Rimgärd sade: 
22. »Gå i land då, Atle, 
om du litar på din styrka, 
låt oss träffas i Varins vik! 
Revbenen, karl, 
skall du rätade få, 
om du kommer i klorna på mig.»

Atle sade: 
23. »Härifrån jag ej går, 
förrän folket vaknar 
och håller om hövdingen vakt. 
Troligt nog är, 
att en trollkvinna kommer 
och skjuter upp under vårt skepp.»

Rimgärd sade: 
24. »Vakna du, Helge, 
och vedergäll Rimgärd, 
att Hate ned du högg. 
Får en enda natt 
hos ädlingen hon sova, 
är bot för oförrätt bragt.

Helge sade: 
25. »Han heter Luden, som får dig, 
led är du för mankön, 
den tursen i Tollö bor; 
en den visaste jätte, 
den värste av bergfolket, 
åt dig lagom han sig lämpar till man.»

Rimgärd sade: 
26. »Henne vill du hellre ha, 
som hamnarne granskade 
den förra natten bland folket, 
en mö, strålande av guld; 
starkare hon mig tycktes. 
Här steg hon på strand från sjön 
och fäste så eder flotta. 
Hon ensam vållar, 
att jag icke kan 
furstens män bliva till bane.»

Helge sade: 
27. »Hör du, Rimgärd, 
om jag håller dig skadeslös, 
säg till fullo för fursten! 
Var hon ensam, som frälste 
furstens skepp 
eller foro de flera till samman?»

Rimgärd sade: 
28. »Tre flockar av nio, 
dock främst av dem 
red en mö under hjälmen mjällvit; 
sig fålarne skakade, 
da föll ifrån manarna 
dagg i djupa dalar, 
hagel i höga skogar, 
det giver åt jorden gott år; 
led var mig den syn, jag såg.»

Atle sade: 
29. »Se nu österut, Rimgärd, 
om dig råkat har 
Helge med död och fördärv. 
På hav och på land 
är härskarens flotta bärgad 
och furstens män ej mindre.

30. Dager är nu, Rimgärd, 
men dig har Atle 
till döds med samtal sinkat. 
Som ett löjligt sjömärke 
lär du synas, 
där du star i stens skepnad.»

Konung Helge var en väldig krigare; han kom till konung Eylime och bad om Svavas, hans dotters, hand. Helge och Svava gåvo varandra trohetslöfte och älskade varandra mycket högt. Svava var hemma hos sin fader men Helge i härnad; Svava var fortfarande valkyria som förut. Hedin var hemma hos sin fader, konung Hjorvard i Norge. Hedin vände ensam hem från skogen julafton och träffade en trollkvinna; hon red på en varg och hade ormar till tömmar och erbjöd Hedin sitt sällskap. »Nej», sade han. Hon sade: »Det skall du umgälla vid bragebägaren.» Om kvällen avlades löften. Offergalten leddes fram, männen lade sina händer på honom och avlade sina löften vid bragebägaren. Hedin avlade löfte att vinna Svava, Eylimes dotter, sin broder Helges käresta, och ångrade sig så mycket, att han gick bort på villande stigar söderut i landet och träffade sin broder Helge.

Helge sade: 
31. »Välkommen, Hedin! 
Vad kan du säga 
för nyheter 
från Norge? 
Vi är du, drott, 
driven ur landet 
och har ensam kommit 
oss att träffa?»

Hedin sade: 
32. »Mig mycket större 
missgärning råkat 
(än dig broder 
jag böta kan); 
jag har korat 
den konungborna 
bruden din 
vid bragebägarn.»

Helge sade: 
33, »Giv dig ej sak! 
Sant skall bliva 
bragelöftet, Hedin, 
som oss båda gäller. 
Till holmgång på strandsanden 
hövdingen mig stämt, 
om tre nätter 
vi träffas skola. 
Oviss jag är, 
om jag återkommer; 
då kan sådant i godo 
gå, om det ske skall.»

Hedin sade: 
34. »Sade du, Helge, 
att Hedin vore 
värd gott från dig 
och gåvor stora? 
Bättre dig höves 
att bloda ditt svärd 
än dina fiender 
frid att giva.»

Då sade Helge: 
35. »På varg en kvinna 
i kvällsskymning red, 
som bad Hedin 
att bjuda henne sällskap. 
Hon förutsag, 
att falla skulle 
Sigrlinns son 
på Sigarsslätterna.»

Detta sade Helge, emedan han anade sin förestående död och att hans fylgjor hade uppsökt Hedin, när han såg kvinnan rida på vargen.

Alf hette den konung, son till Rodmar, som hade hasslat in en valplats åt Helge på Sigarsslätten med tre nätters frist. Där var en stor strid, och Helge fick där banesår.

36. Helge sände 
Sigar att rida 
efter Eylimes 
enda dotter. 
»Bed henne raskt 
redo bliva, 
om hon vill finna, 
fursten vid liv!»

Sigar sade: 
37. »Mig haver Helge 
hit sänt 
att söka samtal, 
Svava, med dig; 
dig ville hjälten 
gärna träffa, 
innan den ädelborne 
andan uppgav.»

Svava sade: 
38. »Hur gick det med Helge 
Hjorvards son. 
Hårt av sorg 
jag hemsökt är, 
om han slukats av havet, 
om svärd honom bitit; 
åt gärningsmannen gengäld 
jag giva skall.»

Sigar sade: 
39. »Här föll på morgonen 
vid Frekastenen 
den bäste furste, 
som föddes under solen; 
avgjord seger 
Alf har vunnit, 
vad denna gång 
till gagn ej var.»

 Helge, Svava och Sigar

Helge sade: 
40. »Hell dig, Svava! 
Sorg dig väntar. 
Vi se varann i världen 
för sista gången. 
Blodet flyter 
ur furstens sår; 
svärdet trängde 
tätt intill hjärtat.

41. Jag beder dig, Svava, 
- min brud, gråt icke - 
om du vill min 
mening lyda, 
att du åt Hedin 
hängiver dig 
och unge fursten 
ömt älskar.»

Svava sade: 
42. »Min menine jag sade 
i Munarheim, 
då Helge mig röda 
ringar gav, 
att, då fursten fallit, 
jag ej frivilligt skulle 
en oberömd furste 
famna i kärlek.»

Hedin sade: 
43. »Kyss mig, Svava! 
Jag svär att ej komma 
till Rogheim åter 
eller Rodulsfjällen, 
förrän Helge Hjorvardsson 
jag hämnat har, 
den bäste furste, 
som föddes under solen.

Helge och Svava sägas hava blivit återfödda. 

Kvädet om Trym
1. Vred var Ving-Tor, 
när han vaknade, 
och sin hammare 
han saknade; 
han riste på sitt skägg, 
han ruskade sitt hår; 
Jordens son 
satt och trevade.

2. Det första ord, 
han fällde, var detta: 
»Hör nu, Loke, 
vad här jag säger, 
som ingen vet 
vare sig på jorden 
eller i höga himlen: 
hammarn från asaguden stulits.»

3. De gingo till Frejas 
fagra gårdar, 
och det första ord, 
han fällde, var detta: 
»Vill du mig, Freja, 
din fjäderhamn låna, 
om jag min hammare 
hitta kunde?»

Freja sade: 
4. »Jag gåve den dig ock, 
fast av guld den vore, 
satte i din hand, 
fast den vore av silver.»

5. Loke flög då, 
fjäderhamnen ven, 
tills han kom utanför 
asars gårdar 
och jagade in 
i jättars bygder.

6. Trym satt å högen, 
tursadrotten, 
snodde tränsar av guld 
åt tikarna sina 
och manen jämnade 
på manken av hästarna.

Trym sade: 
7. »Hur är det med asar? 
Hur är det med alfer? 
Vi har ensam du givit dig 
in i jättebygderna?» 
Loke sade: 
»Illa är med asar, 
illa är med alfer. 
Håller du Lorrides 
hammare gömd?»

Trym sade: 
8. »Jag håller Lorrides 
hammare gömd 
åtta mil 
under jorden. 
Ingen densamma 
återhämtar, 
om ej Freja till mig 
han för som hustru.»

9. Loke då flög, 
fjäderhamnen ven, 
tills han jagade ut 
ur jättarnes bygder 
och kom inom 
asars gårdar. 
Han mötte Tor 
mitt på gården, 
och det första ord, 
han fällde, var detta:

10. »Har målet du nått, 
såsom möda du haft? 
Säg i luften 
långa tidenden! 
Ofta den sittande 
sviker minnet, 
och den liggande 
med lögn kommer.»

Loke sade: 
11. »Målet jag nått 
och möda jag haft. 
Trym har din hammare, 
tursarnes drott. 
Ingen densamma 
återhämtar 
om ej Freja till honom 
han för som hustru.»

12. De gå att den fagra 
Freja träffa, 
och det första ord, 
han fällde, var detta: 
»Bind dig, Freja, 
i brudelin; 
vi två skola åka 
till tursarnes värld.»

13. Vred vart då Freja 
och fnyste av harm; 
hela asasalen 
under henne skalv, 
och brisingasmycket 
brast ifrån halsen: 
»Den mangalnaste 
månde jag vara, 
om jag med dig åker 
till jättarnes bygder.»

14. Tillsammans voro alla 
asar på tinget 
och asynjorna alla 
att överlägga, 
och mycket rådslogo 
mäktiga gudar, 
huru Lorrides hammare 
de hämta skulle.

15. Då yttrade Heimdall, 
av asar den vitaste, - 
han visste väl framtiden 
som vanerna annars -: 
»Bindom på Tor då 
brudelin; 
bäre han det stora 
brisingasmycket!

16. Ned från midjan 
låtom nycklar skramla 
och kvinnokläder 
kring hans knän falla, 
och på bröstet 
breda stenar, 
och händigt vi skola 
hans huvud pryda.»

17. Då yttrade Tor, 
asen den starke: 
»Mig skola asarne 
omanlig kalla, 
om mig binda jag lät 
i brudelin.»

18. Då sade Loke, 
Lauveys son: 
»Tig du, Tor, 
med detta tal! 
Snart skola jättar 
gästa i Asgård, 
om dig din hammare 
du hämtar ej åter.»



19. De bundo på Tor då 
brudelin 
och det bålstora 
brisingasmycket, 
läto ned från midjan 
nycklar skramla 
och kvinnokläder 
kring knäna falla, 
men på bröstet de satte 
breda stenar 
och händigt de 
hans huvud prydde.

20. Då sade Loke, 
Lauveys son: 
»Jag skall som tärna 
träda i din tjänst; 
vi två skola åka 
till tursarnes värld.»

21. Hemåt blevo bockarne 
båda drivna, 
spända i skacklar, 
springa de skulle. 
Bergen brusto, 
brann jorden i lågor; 
till Jotunheim åkte 
Odens son.

22. Då sade Trym, 
tursarnes drott: 
»Stån jättar, upp, 
strön på bänkarne halm! 
Fören nu till mig 
Freja som hustru, 
Njords dotter 
från Noatun!

23. Här gå på gården 
guldhornade kor, 
helsvarta oxar 
till hugnad för jätten; 
smycken har jag många, 
smiden har jag många 
Freja ensam 
ägde jag icke.»

24. Snart till kvällen 
det kommet var, 
och öl blev buret 
på bordet åt jättarne. 
Tor ensam åt en oxe, 
åtta laxar, 
allt läcker, som kvinnorna 
bekomma skulle, 
Sivs man drack 
tre såar öl.

25. Då sade Trym, 
tursarnes drott: 
»Var såg du brudar 
bita vassare? 
Jag såg ej brudar 
bita bredare 
eller mer mjöd 
en mö dricka.»

26. Men den sluga tärnan 
satt framför dem 
och genmäle hittade 
att jätten svara: 
»Freja åt intet 
på åtta dagar, 
så gärna hon ville 
till jättarnes bygder.»

27. Han lutade sig under linklädet, 
lysten att kyssa, 
men for tillbaka 
bort genom salen. 
»Vi äro Frejas ögon 
så fruktansvärda? 
Mig tycktes, att eld 
ur ögonen brinner.»

28. Men den sluga tärnan 
satt framför dem 
och genmäle hittade 
att jätten svara: 
»Freja sov intet 
på åtta nätter, 
så gärna hon ville 
till jättarnes bygder.»

29. In kom jättarnes 
arma syster 
och brudgåva 
bedja vågade: 
»Drag dina röda 
ringar av händerna, 
om vinna du vill 
vänskap av mig, 
vänskap av mig 
och välvilja all!»

30. Då sade Trym, 
tursarnes drott: 
»Bären hammaren in 
bruden att viga! 
Läggen Mjollner 
i möns knä! 
Vigen oss tillsammans 
med Vars hand!»

31. På Lorride hjärtat 
log i bröstet, 
när, hård till sinnes, 
han hammarn varsnade. 
Trym först han dräpte, 
tursarnes drott, 
och all jättens 
ätt han lamslog.

32. Han ihjälslog den åldriga 
jättarnes syster, 
henne, som brudgåva 
bedit hade. 
Slag i stället 
för slantar hon fick 
och hugg av hammaren 
för hopen av ringar. 
Så fick Odens son 
åter sin hammare. 

Kvädet om Volund
Nidud hette en konung i Sverge; han hade två söner och en dotter, hon hette Bodvild. Det fanns tre bröder, söner av lappkonungen: [Isl. Finnar 'lappar'] den ene hette Slagfinn, den andre Egil, den tredje Volund; de åkte skidor och jagade djur. De kommo till Ulvdalarne och gjorde sig hus där; där är ett vatten, som heter Ulvsjön. Tidigt om morgonen funno de på sjöstranden tre kvinnor, som spunno lin; bredvid dem lågo deras svanhamnar; det var valkyrior. Det var två döttrar av konung Lodver: Ladgunn svanvit och Hervor allvitr, men den tredje var Olrun, Kjars dotter från Valland. De togo dem med sig hem till sin stuga. Egil äktade Olrun, Slagfinn Svanvit men Volund Allvitr. De bodde där sju år; därpå flögo kvinnorna att deltaga i drabbningar och kommo icke åter. Då skidade Egil att leta efter Olrun, och Slagfinn sökte Svanvit, men Volund stannade kvar i Ulvdalarne. Han var den händigaste man, som man känner i fornsagor. Konung Nidud lät taga honom till fånga, såsom här omtalas:

 De tre valkyriorna vid Ulvsjön

1. Möar flögo sunnan 
Mörkskogen igenom, 
Allvitr den unga 
att örlog föra. 
På sjöstrand sig satte 
de sköna att vila, 
kvinnor från södern, 
kostbart lin spunno.

2. Egil slöts 
av en av dem, 
en fager mö, 
i famnen den vita; 
den andra var Svanvit, 
med svanfjädrar flög; 
den tredje systern 
slog sin arm 
omkring Volunds 
vita hals.

3. Sju år sutto de 
sedan stilla, 
hela det åttonde 
hyste de trånad, 
men det nionde 
de nödgades skiljas. 
Möarna längtade 
till mörkan skog 
- Allvitr den unga - 
att örlog föra.

4. Hem väderbitne skytten 
vände från jakten; 
Slagfinn och Egil 
funno salarne öde, 
gingo ut och in 
och om sig sågo. 
Åt öster åkte Egil 
efter Olrun 
men åt söder Slagfinn 
efter Svanvit.

 Volund

5. Ensam satt Volund 
i Ulvdalarne, 
slog guldet röda 
kring glimmande sten, 
alla ringarna på lindebast 
lyckte han väl; 
sitt väna viv 
väntade han så, 
i hopp, att hon skulle 
till honom komma.

6. Det spörjer Nidud, 
njarernas drott, 
att ensam Volund 
i Ulvdalarne satt. 
Om natten kommo män 
med nitade brynjor, 
deras sköldar blänkte 
vid skenet av nedanet.

7. De stego ur sadlarne 
vid salens gavel 
gingo därifrån in, 
och upp längs salen; 
de sågo på bast 
bundna ringar, 
sju hundra av alla, 
som husbonden ägde.

8. De togo dem av, 
och de trädde dem på, 
förutom en, 
som de av läto bliva. 
Hem vände från jakten 
väderbitne skytten, 
Volund, vandrande 
en väg så lång.

9. Han gick att av bruna 
björnhonan steka, 
snart den torra 
tallens ris, 
den vindtorra veden, 
för Volund brann.

10. På huden av björnen 
satt härskaren över alfer, 
räknade ringarne, 
rövad var en. 
Han tänkte, att den lånats 
av Lodvers dotter, 
Allvitr den unga, 
att hon återkommit.

11. Han satt så länge, 
att han somnade, 
i ve och vånda 
han vaknade åter; 
kände bojor tunga 
bundna på händerna 
och på fötterna 
en fjätter spänd.

Volund sade: 
12. »Vilka krigare är det, 
som knöto på mig 
band av bast 
och bundo mig?»

13. Nu ropade Nidud, 
njarernas drott: 
»Var fick du, Volund, 
furste för alfer, 
vårt egna guld 
i Ulvdalarne?

14. Guld fanns där icke 
på Granes väg, 
fjärran är vårt land 
från fjällen vid Ren.»

Volund sade: 
»Mera kostbarheter 
minns jag, att vi ägde, 
då vi bröder med hustrur 
ännu hemma voro.

15. Ladgunn och Hervor, 
av Lodver var hon barn, 
bekant var Olrun 
som Kjars dotter.»

16. [Ute står Niduds 
illsluga drottning, 
och] in hon gick 
och upp längs salen. 
Hon stod på golvet 
och stämman sankte: 
»Fredlig är ej han, 
som föres ur skogen.»

Konung Nidud gav sin dotter Bodvild den guldring, som han tog av bastet hos Volund, men han själv bar svärdet, som Volund ägde och, drottningen sade:

17. "Hans tänder synas, 
då svärdet visas honom 
och den ring, som Bodvild 
bär, han varsnar; 
ögonen likna 
den lömske ormens. 
Skären sönder 
hans senors styrka 
och sätten honom sedan 
i Sävarstad!»

Så gjordes, att hans senor skuros av i knävecken och han sattes på en holme, som var där utanför land och hette Sävarstad. Där förfärdigade han allehanda dyrbarheter åt konungen. Ingen människa tordes gå till honom utom konungen allena.

Volund sade: 
18. »Jag ser på Nidud 
ett svärd vid bältet, 
som jag vässat har, 
så väl jag kunnat, 
och vilket jag härdade, 
som helst jag ville. 
Borta från mig bäres 
denna blixtrande klinga, 
jag ser den ej buren 
till smedjan åt Volund.

19. Nu bär Bodvild 
min bruds 
röda ringar 
- rånet ej bötas.»

20. Han satt och sov ej 
och slog med hammaren, 
gjorde ganska snart 
ett svek mot Nidad. 
Att kostbarheter se 
kommo de två unga 
sönerna av Nidad 
till Sävarstad.

21. De kommo till kistan, 
krävde nycklarne, 
uppenbar var ondskan, 
när i den de sågo. 
En mängd smycken där fanns, 
som för sönerna vistes, 
att rött guld det vore 
och rikedomar.

Volund sade: 
22. »Kom allena, ni två! 
Kom en annan dag! 
Som gåva åt eder 
detta guldet jag lämnar. 
Säg det ej för flickorna 
och folket i salen, 
för ingen människa, 
att mig ni träffat!»

23. Snart ropade 
småttingen den andre, 
broder till broder: 
»Bort att se ringar!» 
De kommo till kistan, 
krävde nycklarne, 
uppenbar var ondskan 
när i den de sågo.

24. Gossarnas huvud 
högg han av 
och lade benen 
under blåsbälgens vattengrop, 
men huvudskalarna, 
som under håret voro, 
svepte han i silver 
och sände till Nidad.

25. Men av ögonen gjorde han 
ädelstenar, 
sände dem till Nidads 
sluga drottning, 
men av tänderna 
på de två gossarne 
smidde han bröstsmycken 
och sände till Bodvild.

26. Ringen Bodvild 
att rosa begynte 
- - - 
[bar den till Volund], 
då hon brutit den sönder: 
»Annat än åt dig 
jag dristar ej säga det.»

Volund sade: 
27. »Bräckan på guldet 
botar jag så, 
att din fader 
det fagrare synes 
och din moder 
mycket bättre 
och dig själv 
lika skönt också.»

28. Genom öl han henne 
överlistade, 
så att hon somnade, 
där hon satt på bänken: 
»Nu har jag hämnat, 
vad mig harm har gjort, 
allt utom ett 
av det ondskefulla.»

29. »Bra», sade Volund, 
»må på benen jag komma, 
som Nidads kämpar 
mig nekade bruka.» 
Leende Volund 
i luften sig höjde, 
gråtande Bodvild 
fick gå från ön, 
sörjde älskarens färd 
och sin faders vrede.

30. Ute stod Niduds 
illsluga drottning, 
och in hon gick 
upp genom salen, 
- men på salens hägnad 
han satte sig att vila. - 
»Är du vaken, Nidud, 
njarernas drott?»

Nidud sade: 
31. »Jag vakar alltid, 
välbehag saknar, 
jag sover föga, 
sedan sönerna dogo, 
i mitt huvud det kyler, 
köld ge dina råd, 
jag vill nu gärna 
med Volund tala.»

32. »Yppa mig, Volund, 
alfernas furste, 
vad blev av blomstrande 
barnen mina!»

Volund sade: 
33. »Först skall du alla 
eder svärja: 
vid skeppets bord 
och vid sköldens rand, 
vid hästens bog 
och vid huggsvärdets egg, 
att du Volunds viv 
ej vållar kval 
eller min brud 
till bane varder, 
fast jag käresta har, 
som I kännen, 
eller i din boning 
barn jag äger.

34. Gå bort till den smedja, 
du byggt åt mig, 
där finner du bälgarne 
med blod bestänkta. 
Dina gossars huvud 
högg jag av 
och lade benen 
under bälgens vattengrop.

35. Men huvudskålarna, 
som under håret voro, 
svepte jag i silver 
och sände till Nidad, 
och av ögonen gjorde jag 
ädelstenar, 
sände dem till Nidads 
sluga drottning.

36. Men av tänderna 
på de två gossarne 
smidde jag bröstsmycken 
och sände till Bodvild. 
Nu Bodvild bär 
ett barn under hjärtat, 
enda dottern 
till eder båda.»

Nidud sade: 
37. »Ej något du sagt mig, 
som jag sörjt över mera 
eller ville, att det värre 
dig, Volund, må bekomma. 
Sa hög är ingen man, 
att från hästen han dig tager, 
inga nävar nog starka 
att här nedifrån dig skjuta, 
där du hänger svävande 
i högan sky.»

38. Leende Volund 
i luften sig höjde 
och kvar, i sorg 
sänkt, satt Nidud.

Nidud sade: 
39. »Stig upp, Tackrad, 
min träl den bäste, 
bed du Bodvild, 
den bländvita mön, 
gå fagert smyckad 
med sin fader att tala.»

40. »Är det sant, Bodvild, 
som de sagt till mig? 
Var du på holmen 
till hopa med Volund?»

Bodvild sade: 
41. »Sant är det, Nidad, 
som man sade dig. 
Jag var på holmen 
tillhopa med Volund, 
en olycksstund, 
som aldrig bort komma. 
Honom jag icke 
hindra kunde; 
honom jag icke 
hindra förmådde.» 
Sången om Hymer
1. Det var en gång, som stridgudar 
stek av villebråd 
och mjöd desamma njöto, 
innan de mätta blevo; 
de skakade spådomskvistar, 
skådade på offerblod 
och funno hos Äger 
överflöd på kittlar.

2. Bergsbon satt 
barnaglad framför dem, 
mycket lik sonen 
av Miskorblinde. 
Yggs som honom trotsigt 
i ögat såg: 
»Gör du rikligt 
gille åt asarne!»

3. Brydd blev jätten 
av den bistres ord, 
på hämnd mot gudarne 
han härefter tänkte; 
han bad Sivs man 
sörja för en kittel, 
»så att åt eder alla 
jag öl må brygga.»

4. Det stod ej till 
för de store gudar 
och heliga makter 
att hitta den någonstädes, 
tills i förtroende 
Tyr vänskapligt 
ensamt åt Lorride 
en utväg sade.

5. »Där bor i österr 
om Elivågorna 
den högvise Hymer 
vid himmelens ända; 
min käcka fader 
en kittel äger, 
ett mycket stort kärl, 
en mil djupt.»

Tor sade: 
6. »Vet du, om vi kunna 
den kokaren få?»

Tyr sade: 
»Visst, vän, om listigt 
till väga vi gå.»

7. De färdades duktigt 
den dagen fram 
från Asgård, 
tills till Egil de kommo. 
Hos honom de insatte 
hornprydda bockaarne 
och begåvo sig till hallen, 
som Hymer ägde.

8. Sonen fann där farmodern, 
faslig att skåda, 
hon nio hundra 
huvuden hade; 
då går, som guld 
glänsande, en annan 
ljuslätt, att bära 
en bägare åt sonen.

9. »Jättars frände! 
Gömma jag ville 
er båda käcka 
under kittlarne. 
Maken min 
är mången gång 
snål mot gäster, 
snar till ondska.»

10. Sent färdig, vände 
den vanskaplige, 
hårdsinte Hymer 
hem från jakten. 
In gick han i salen, 
istappar slamrade, 
kindskogen på karlen, 
som kom, var tjälad.

Frillan sade: 
11. »Var hälsad, Hymer, 
och i hågen god; 
till dina salar 
nu sonen kommit 
han, som vi väntat 
från vägar långa. 
Den frejdade fienden, 
följer honom, 
vännen till människor; 
Veor han heter.

12. Ser du, var de sitta 
under salens gavel, 
bakom en stolpe 
de stå till skydd.» 
För jättens syn 
sönder sprang stolpen, 
innan bjälken 
brast i tu.

13. Åtta föllo, 
men en av dem, 
en hårdhamrad kittel, 
föll hel från stocken. 
Fram de gingo, 
men fornåldrig jätte 
följde med ögonen 
sin fiende.

14. Ej sade honom då 
hans sinne något gott, 
när han såg på sitt golv, 
den att gråta kom jättekvinnor. 
Där togs nu 
trenne tjurar, 
tillsammans dem jätten 
sände att koka.

15. De höggo dem alla 
ett huvud kortare 
och i kokgropen 
kastade dem sedan. 
Sivs man åt ensam, 
innan sova han gick, 
hela och hållna 
två Hymers oxar.

16. För Rungners gråe, 
gode vän 
tycktes Lorrides måltid 
väl mycken vara. 
»Nästa afton 
nödgas nog 
av villebråd 
vi tre leva.»

17. Veor sade sig vilja 
på vågen ro ut, 
om bålde jätten 
bete gåve.

Hymer sade: 
»Gå till horden, 
om du djärves det, 
du bergfolkets krossare, 
att bete söka!

18. Det jag väntar, 
att dig sall ej lätt 
agn av oxen 
att erhålla bliva.» 
Svennen styrde 
strax till skogs, 
där ramsvart oxe 
råmande stod.

19. Tursars baneman 
bröt från tjuren 
de båda hornens 
högborg upptill.

Hymer sade: 
»Vida värre 
dina verk tyckas 
du, styrare av kölar, 
än då du stilla sitter.»

20. Båten bad 
bockarnes herre 
den hisklige jätten 
ut till havs att föra, 
men apors släkting 
sade sig äga 
liten lust 
att längre ro.

21. Dristige Hymer 
drog två valar 
ensam på kroken 
upp tillsammans, 
men akterut 
Odens son, 
Veor, sig redde 
en rev med list.

22. Han, som människor skyddar 
och mäter sig med ormen, 
hängde på kroken 
huvudet av oxen. 
Mot betet gapade, 
den som gudarne hata, 
som runt kring världen 
sig ringlar i djupet.



23. Dristigt drog 
dådkraftige Tor 
etterglänsande ormen 
upp på båtkanten; 
hårets högfjäll 
med hammaren han slog, 
det omåttligt fula 
på ulvens broder.

24. Ulvar tjöto, 
ödemarker ljödo, 
urgamla jorden 
av ångest skalv; 
sedan i sjön 
sjönk den fisken.

25. Oglad var jätten, 
när de åter rodde, 
så att Hymer att börja med 
bara teg; 
på en annan bog 
sen böjde han av.

Hymer sade: 
26. »Halva mödan 
med mig du dele: 
hem till gården 
du går med valarne 
eller binder böljornas 
bock vid stranden.»

27. Gick Lorride och tog 
tag i stammen, 
svängde sjöhäst 
med sump upp på axeln. 
Ensam med åror 
och med öskar 
till gårds bar han båten, 
som bränningen klyver, 
åt jätten igenom 
djupa klyftor.

28. Men ännu om styrka 
strida ville 
med Tor jätten, 
vid trots van. 
»Intet rår man», han sade, 
»fast ro man kan; 
den som bägare ej krossar, 
icke kraftig är.»

29. Men när den lades 
i Lorrides hand, 
lät han strax för kristallen 
stenstod brista, 
stolpen han sittande 
slog den igenom; 
de buro den dock hel 
till Hymer sedan.

30. Till dess den fagra 
frillan lärde 
ett vänskapsråd, 
som hon visste: 
»Slå mot Hymers huvud, 
ty det hårdare på jätten, 
som vill dig pröva, 
än varje kalk är.»

31. Barsk reste sig på knä 
bockarnas herre, 
iförde sig all 
sin asakraft; 
helt var på jätten 
hjälmens underlag, 
men i tu rämnade 
runda vinkärlet.

32. »Mycket dyrbart 
mist jag vet mig hava, 
då kalken jag ser 
ur knäna på mig stött.» 
Så karlen talade: 
»Jag kan ej taga 
åter mitt ord. 
Du, öl, är för hett.»

33. »Ett villkor är, 
att ni välddiga ölskeppet 
bort från vår gård 
bringa mäkta.» 
Tyr försökte 
två gånger den röra; 
stilla ändock 
stod kittlen.

34. Modes fader 
fick fatt i kanten 
och från stället vid elden 
han steg ned i salen. 
Sivs man hävde 
på huvudet kitteln, 
men på hälarne 
handtagen skramlade.

35. Ej längre de färdades, 
förrän litet 
Odens son 
såg sig om; 
då såg han en månghövdad 
mängd med Hymer 
strömma från öster 
ur stenrösena.

36. Kitteln från axeln 
av sig han lyfte, 
svängde Mjollner, 
mordlystne hammarn, 
och bergöknars bestar 
till bane han slog.

37. Ej längre de färdades, 
förrän Lorrides bock 
halvdöd föll 
framför kärran; 
betseldjuret 
på benet var halt, 
och det hade lömske 
Loke vållat.

38. Men hört I haven - 
- ho kan väl det 
av i gudasägner kunniga 
klarare reda - 
vilken bot honom bergöknens 
bonde lämnade, 
då båda sina barn 
han bötade därför.

39. Kraftig han trädde 
på tinget till gudarne 
och hade kitteln, 
som Hymer ägde. 
Men varje vinter 
väldigt dricka 
gudarne hos Äger 
det öl, han måst lova. 

Loketrätan
Äger, som med ett annat namn hette Gymer, hade tillrett öl åt asarne, när han hade fått den stora kitteln, såsom nu är sagt. Till detta gästabud kommo Oden och Frigg, hans hustru. Tor kom icke, ty han var österut. Siv, Tors hustru, var där; Brage och Idun, hans hustru. Tyr var där; han var enhänt: Fenrisulven slet handen av honom, när han blev bunden. Där var Njord och hans hustru Skade, Frej och Freja, Vidar, Odens son. Loke var där, och Frejs tjänare Böggver och Beyla. Många voro där av asar och alfer.

 
Den stora bryggkitteln; Äger, Ran samt deras nio döttrar

Äger hade två tjänare: Fimafeng och Elder. Där hade man lysande guld för eldsljus; ölet bars fram av sig självt; stället var lyst i helig frid. Man lovordade mycket, huru goda Ägers tjänare voro. Loke tålte icke höra detta utan slog ihjäl Fimafeng. Då skakade asarne sina sköldar och skreko åt Loke och jagade honom bort till skogen, och sedan gingo de åter att dricka, Loke skyndade tillbaka och träffade Elder ute; Loke tilltalade honom:

1. »Säg du mig, Elder, 
utan att ett enda 
steg du framåt stiger, 
varom här inne 
vid ölet tala 
segergudarnes söner.»

Elder sade: 
2. »Om vapen tala 
och sin visade mandom 
segergudarnes söner; 
av asar och alfer, 
som här inne äro, 
ingen i ord är din vän.»

Loke sade: 
3. »In skall jag gå 
i Ägers sal 
att akt på gillet ge; 
ondska och ilska 
för jag åt asars söner 
och blandar dem så men i mjödet.»

Elder sade: 
4. »Vet du, om du in går 
i Ägers sal 
att akt på det gillet ge; 
om skällsord på gudar 
och skymf du öser, 
torka de nog det på dig.»

Loke sade: 
5. »Vet du, Elder, 
om vi två skola 
strida med stickande ord; 
svar jag skall 
i svar bliva, 
om för mycket du säger emot.»

Sedan gick Loke in i salen. Men när de, som sutto där, sågo, vem som kommit in, tystnade de alla:

 Loke

Loke sade: 
6. »Törstig jag hit 
till hallen kom, 
Lopt, från långan väg 
att asarne bedja, 
det en de mig giva 
dråplig dryck av mjöd.

7. Vi tigen I så, 
I trumpna gudar, 
att målet ni mistat ha? 
Visen mig sittplats 
att vara på vid gillet 
eller på dörren mig driven!»

Brage sade: 
8. »Visa dig sittplats 
att vara på vid gillet 
asarne aldrig göra, 
ty asarne veta 
åt vad folk de skola 
ypperligt gille giva.»

Loke sade: 
9. »Minns du, Oden, 
när vi i urtiden 
blandade blod tillsamman; 
öl smaka 
du sade dig ej skola, 
om det ej at oss båda bures.»

Oden sade: 
10. »Res dig då, Vidar, 
och låt vargens fader 
sitta i vårt samkväm, 
på det att ej Loke 
oss lasta må 
här i Ägers hall.»

Då steg Vidar upp och hällde i åt Loke, men innan han drack, tilltalade han asarne:

11. »Hell eder, asar! 
Hell, asynjor! 
Hell, alla heliga gudar! 
Blott den asagud icke, 
som inåt sitter 
på bänken, nämligen Brage!»

Brage sade: 
12. »Häst och svärd 
av mina håvor jag dig giver, 
och så bötar dig ock Brage en ring, 
på det du ej asarne 
elakhet visar. 
Gör gudarne ej dig gramse!»

Loke sade: 
13. »Häst och armringar, 
du alltid skall 
båda sakna, Brage; 
av asar och alfer, 
som här inne äro, 
är du i fejd fegast 
och för skott skrämdast.»

Brage sade: 
14. »Vore jag utanför, 
som nu inne jag är 
uti Ägers sal, 
ditt huvud jag bure 
i handen på mig; 
litet det vore för din lögn.»

Loke sade: 
15. »Dristig är du, där du 
sitter, 
du dylikt ej skall göra, 
du Brage, som på bänken prålar. 
Till vapen grip, 
om vred du är! 
Den tappre sig icke betänker.»

Idun sade: 
16. »Jag beder dig, Brage, 
vid barnen vara, 
egna och upptagna, 
att till Loke du ej talar 
lastande ord 
här i Ägers hall.»

Loke sade: 
17. »Tig du, Idun» 
Av alla kvinnor 
jag menar dig mangalnast vara, 
sen du lade dina armar, 
lysande tvagna, 
kring din broders baneman.»

Idun sade: 
18. »Till Loke jag ej talar 
lastande ord 
här i Ägers hall. 
Brage jag lugnar, 
som är lustig av ölet. 
Jag vill ej, att vreda ni kämpa.»

Gevjon sade: 
19. »Varför skolen I två asar inne här 
strida med stickande ord? 
Loke vet, att gyckel 
liknar Brage 
och allt levande vill honom väl.»

Loke sade: 
20. »Tig du, Gevjon! 
Nu talar jag om, 
huru ditt hjärta den ljuse 
svennen besvek, 
som dig smycke gav 
och som dig famna fick.»

Oden sade: 
21. »Tokig är du, Loke, 
och har tappat förståndet 
då du Gevjon gramse dig gör, 
ty världens öden 
vet hon alla 
och skönjer så väl som jag själv.»

Loke sade: 
22. »Tig du, Oden! 
Aldrig du rätt 
kunde dela lyckan i drabbning; 
ofta skänkte du den, 
som du skänka ej skulle, 
den sämre nämligen, seger.»

Oden sade: 
23. »Vet du, skänkte jag den, 
som jag skänka ej skulle, 
den sämre nämligen, seger, 
åtta vintrar var du 
under jorden 
kor mjölkande och kvinna; 
där barn du till världen bringat, 
det för skamlig omanlighet skattas.

Loke sade: 
24. »Också sejd man sade dig 
öva på Samsö, 
du valors vidskepelse brukte; 
i gestalt av trollkarl 
du strövade kring världen; 
det för skamlig omanlighet skattas.»

Frigg sade: 
25. »Edra öden 
skolen I aldrig 
nämna om för någon, 
vad ni båda asar 
i urtiden gjorde; 
det forna förblive folk fjärran!»

Loke sade: 
26. »Tig du, Frigg! 
Du är Fjorgyns mö, 
och mangalen mycket du varit; 
Vee och Vile 
lät du, Vidrers hustru, 
båda två dig taga i famn.»

Frigg sade: 
27. »Vet, om här inne 
i Ägers sal 
jag hade son av Balders sinne, 
ut du ej komme 
från asarnes söner, 
slag dig i vrede sloges.»

Loke sade: 
28. »Än mer vill du, Frigg, 
att jag meddelar dig 
av obehagliga ämnen! 
Jag rår därför, 
att du rida ej ser 
Balder sedan till salen.»

Freja sade: 
29. »Tokig är du, Loke, 
då du förtäljer 
edra nedrigheter öppet; 
alla framtidens öden 
tror jag Frigg veta, 
änskönt hon dem själv ej säger.»

Loke sade: 
30. »Tig du, Freja; 
Dig till fullo jag känner; 
du vanära visst icke saknar; 
de asar och alfer, 
som här inne äro, 
ha alla dina älskare varit.

Freja sade: 
31. »Falsk är din tunga; 
framdeles, tror jag, 
skall den dig ådraga ofärd; 
vreda äro dig asar, 
så ock asynjor, 
med bedrövelse hem du skall draga.»

Loke sade: 
32. »Tig du, Freja! 
En trollpacka är du 
och mängd med mycket men, 
sedan blida makter 
med din broder dig beträdde, 
och fult skämde, Freja, du dig ut.»

Njord sade: 
33. »Föga det gör, 
om fruntimmer sig 
äkta män eller älskare skaffa; 
men ett under det är, 
att en omanlig as 
kommit hit in, som barn har burit.»

Loke sade: 
34. »Tig du, Njord! 
Till östlig trakt 
du gick som gisslan för gudar. 
Hymers mör nyttjade 
till nattkärl dig, 
med sitt vatten vätte din mun.»

Njord sade: 
35. »Den lisa jag fick, 
då jag långt härifrån 
som gisslan för gudarne gick; 
en son mig föddes, 
som fiende ej har, 
en ädling bland asar han synes.»

Loke sade: 
36. »Håll nu, Njord, 
och hov visa! 
Ej längre det lönligt jag håller: 
med syster din 
fick du sådan son 
och är dock ej värre än van var.»

Tyr sade: 
37. »Frej är bäst 
bland bålda hjältar 
uti gudars gårdar; 
mö han ej grämer 
eller mans hustru 
och löser ur länkar envar.»

Loke sade: 
38. »Tig du, Tyr! 
Två du kunde 
aldrig att ena sig bringa. 
Högra handen, 
henne vill jag nämna, 
som Fenrer ifrån dig slet.»

 Tyr

Tyr sade: 
39. »Handen mig rövats 
men Rodvitner dig, 
oss båda vallar saknaden sorg. 
Ej heller ulven har det bra, 
som bunden skall 
i bojor ragnarök bida.»

Loke sade: 
40. »Tig du, Tyr! 
Min tillfälligtvis 
var den son, som din hustru hade; 
aldrig du fick 
en aln eller penning 
för oförrätten, din usling!»

Frej sade: 
41. »Ulven ser jag ligga 
framför åns mynning, 
tills makternas samband slites. 
Tiger du ej, 
du torde bredvid 
fjättras, du fiende lede!

Loke sade: 
42. »Med guld du köpte dig 
Gymers dotter 
och sålde så ditt svärd, 
men när Muspells söner 
över Mörkskog rida, 
vad vapen värjer dig då, usling?»

Byggver sade: 
43. »Om jag anor ägde 
som Ingunar-Frej 
och bebodde så ståtligt ställe, 
till mindre än märg 
jag malde dig, olycksfågel, 
och lamsloge alla dina lemmar.»

Loke sade: 
44. »Vad är det för en varelse, 
som vifta jag ser 
och sniket snappa? 
Vid Frejs öron 
du alltid torde vara 
och under kvarnarna kraxa .»

Böggver sade: 
45. »Böggver jag heter, 
men hetsig mig vara 
gudar och människor mena. 
Här jag därav rosas, 
att Ropts söner 
alla dricka öl tillsammans.»

Loke sade: 
46. »Tig du, Byggver» 
Bra du ej kunde 
skifta bland männen mat, 
och i bänkplatsens halm 
man dig hitta ej kunde, 
när män i vapenskifte möttes.»

Heimdall sade: 
47. »Rusig är du, Loke, 
rent från vettet; 
vi låter du ej hejda dig, Loke; 
ty dryckenskap 
driver envar 
att ej tänka på vad han talar.»

Loke sade: 
48. »Tig du, Heimdall! 
Tidigt blev dig 
ett ledsamt liv bestämt: 
rak skall du alltid 
i ryggen vara 
och som gudars väktare vaka.»

Skade sade: 
49. »Lätt till mods är du, Loke! 
Länge skall du ej så 
springa lös och ledig; 
ty på kantig klippa 
med kalle sonens tarmar 
skola gramse gudar dig binda.»

Loke sade: 
50. »Om på kantig klippa 
med kalle sonens tarmar 
gramse gudar mig binda, 
så vet, den förste och siste 
i fejden jag var, 
när Tjatse förlorade livet.»

Skade sade: 
51. »Om den förste och siste 
i fejden du var, 
när Tjatse förlorade livet, 
så vet, från min helgedom 
och heliga fält 
för dig skola kalla råd komma.»

Loke sade: 
52. »Lättare i målet 
mot Lauveys son du var, 
då du bjöd mig in till din bädd; 
nämnas får slikt, 
om vi noga skola 
uppräkna alla våra fel.»

 Siv

Då gick Siv fram och hällde i en kristallbägare mjöd åt Loke och sade:

53. »Hell dig, Loke! 
Här får du bägarn, 
full med flerårigt mjöd, 
på det du ensamt mig 
bland asars söner 
låter fri fran fel vara.»

Han tog emot hornet och drack därav:

54. »Ensam du vore, 
om du så vore, 
aktsam och ärbar mot maken; 
en jag vet 
och med visshet känner, 
som har Lorrides hustru förlett, 
och det var den lömske Loke.»

Beyla sade: 
55. »Fjällen alla darra, 
nu drager, tror jag, 
hemifran Lorride hit 
Han tysta skall 
den som här tillmälen ger 
och grovt människor och 
gudar beskyller.»

Loke sade: 
56. »Tig du, Beyla! 
Du är Byggvers hustru 
och mängd med mycket men; 
ett värre utskum 
kom ej bland asars söner; 
smörjig är du, deja, och smetig.»

Då kom Tor dit och sade: 
57. »Tig, ditt kräk! 
Dig skall min krafthammar, 
Mjollner, målet betaga; 
ditt huvud slår jag 
av halsen på dig 
och så blir det slut med ditt liv.»

Loke sade: 
58. »Jordens son 
in i salen nu kommit; 
vi väsnas du så väldigt, Tor? 
Då vagar du icke, 
när med vargen du skall kämpa 
och han slukar Segerfader hel.»

Tor sade: 
59. »Tig, ditt kräk! 
Dig skall min krafthammar, 
Mjollner, målet betaga. 
Upp jag dig slungar 
och i österled; 
sedan dig ingen ser.»

Loke sade: 
60. »Om österfärderna dina 
aldrig du skall 
säga människor mycket, 
sedan i handskens tumme 
ihop du kröp, kämpe, 
och tycktes du då Tor ej vara.»

Tor sade: 
61. Tig, ditt kräk! 
Dig skall min krafthammar, 
Mjollner, målet betaga. 
Min högra hand dig slår 
med hammarn, som drap Rungner, 
så att i dig vart ben 
blir bräckt.»

Loke sade: 
62. »Ett långt liv 
leva jag hoppas, 
fast du mig med hammaren hotar. 
Skarpskrumpna remmar 
tycktes dig Skrymers vara, 
du mäktade ej matsäcken öppna, 
höll på att svälta ihjäl, fastän sund.»

Tor sade: 
63. »Tig, ditt kräk! 
Dig skall min krafthammar, 
Mjollner, målet betaga. 
Rungners dråpare 
skall dig till dödsriket skicka 
långt under likgrinden nedan.»

Loke sade: 
64. »Jag sade inför asar, 
och inför asars söner 
det, vartill lusten mig lockat; 
men ensamt för dig 
skall ut jag gå, 
ty jag vet, att du slår 
till slut.

65. Ölgille gjorde du, Äger, 
men aldrig du skall 
mera gästabud göra; 
all din egendom, 
som här inne är, 
må lågan leka över 
och bränna dig bak på ryggen!»

Men efter detta dolde sig Loke i Franangers fors i laxskepnad; där togo asarne honom. Han blev bunden med sin son Nares tarmar, men hans son Narve blev till en varg.

 Sigyn, Loke och etterormen

Skade tog en etterorm och fäste upp den över ansiktet på Loke, och etter dröp ur den. Sigyn, Lokes hustru, satt där och höll ett fat under ettret. Men när fatet var fullt, bar hon ut ettret. Men under tiden dröp ettret på Loke. Då ryckte han till så hårt, att hela jorden skälvde därav, och det kallas nu jordskalv. 

Nivlungarnes dråp
Gunnar och Hogne togo då allt guldet, Favners arv. Ofrid var då mellan gjukungarne och Atle; han tillskrev gjukungarne skulden till Brynhilds död. Till förlikning bestämdes, att de skulle gifta Gudrun med honom, och de gåvo henne glömskedryck att dricka, innan hon jakade till att gifta sig med Atle. Atles söner voro Erp och Eitil, men Svanhild var Sigurds och Gudruns dotter. Konung Atle bjöd hem Gunnar och Hogne och sände Vinge eller Knefröd. Gudrun kände sveket och skickade hälsning med runor, att de icke skulle komma, och till kännemärke sände hon Hogne ringen Andvaranaut och knöt i varghår. Gunnar hade friat till Oddrun, Atles syster, och fick henne icke; därpå gifte han sig med Glaumvor, men Hogne var gift med Kostbera; deras söner voro Solar och Snävar och Gjuke. Men när gjukungarne kommo till Atle, så bad Gudrun sina söner, att de skulle bedja för gjukungarnes liv, men de ville icke. Hjärtat skars ur Hogne, men Gunnar sattes i ormgård. Han slog harpan och sövde ormarne, men en huggorm stack honom i levern. 

   
Oddruns gråt
Heidrek hette en konung; hans dotter hette Borgny. Vilmund hette den, som var hennes älskare. Hon kunde icke föda barn, innan Oddrun, Atles syster, kom tillstädes, och hon hade varit käresta åt Gunnar, Gjukes son. Om denna saga är här ett kväde:

1. I gamla sagor 
jag sägas hörde, 
hur en mö kom 
till Mornaland. 
Ingen kunde 
ovan jorden 
Heidreks dotter giva 
hjälp till förlossning.

2. Det sporde Oddrun, 
Atles syster, 
att mön hon hade 
mycken barnsnöd. 
Från stallet tog hon häst, 
styrd av betsel, 
och på svarten 
sadel lade.

3. Hästen lät hon 
löpa över slätten, 
tills hon kom till hallen, 
som hög där stod. 
Hon slängde sadeln 
av smäcker häst, 
och in hon gick 
upp längs salen, 
och det första ord 
hon fällde, var detta:

4. »Vad talas om mest 
i trakten här? 
Vad höres mest 
i Hunaland?»

Tärnan sade: 
»Här ligger Borgny 
bruten av värkar, 
din väninna, Oddrun. 
Överlägg, om du kan hjälpa!»

Oddrun sade: 
5. »Vilken furste har 
fläckat hennes rykte? 
Vi är Borgny 
i barnsnöd kommen?»

Tärnan sade: 
6. »Vilmund heter 
vännen till kämpar; 
i varma lakanet 
lindade han mön 
hela fem vintrar, 
och för fadern hon det dolde.»

7. Jag tror ej att mera 
de talade än detta, 
mild hon gick att sitta 
framför möns knän. 
Mycket kvad Oddrun, 
mäktigt kvad Oddrun 
bitande trollsång 
Borgny att hjälpa.

8. Då kunde flicka och gosse 
födas till världen, 
hennes harmlösa barn 
med Hognes baneman. 
Då löstes tungan 
på den livsfarligt sjuka, 
och intet ord förr 
hon yttrade än detta:

9. »Dig hulda väsen 
så visst må hjälpa, 
Frigg och Freja 
och flera gudar, 
som från mig faran 
du fjärmat har!»

Oddrun sade: 
10. »Till jord jag ej föll 
för att hjälpa dig, 
därför att värd det 
du varit någonsin. 
Jag lovade och uppfyllde, 
vad om det jag sade, 
då, när ädlingarne 
arvet skiftade, 
att nämligen giva 
hjälp åt alla.»

Borgny sade: 
11. »Virrig är du, Oddrun, 
och vanvettig, 
då mig i fiendskap 
de flesta ord du sade, 
men jag gick 
på jorden med dig, 
som av två bröder 
vi borna varit.»

Oddrun sade: 
12. »Än jag minnes, 
vad om aftonen du sade, 
när jag åt Gunnar 
gav att dricka. 
Något sådant du sade 
sedermera skulle 
ej hända en mö 
mer än mig ensam.»

13. Så satte hon sig 
den sorgsna kvinnan 
att tälja sina olyckor 
i tröstlös sorg.

14. »Jag fostrades upp 
i furstars sal 
- mest till glädje - 
efter männens råd. 
Jag fröjdades åt min ungdom 
och min faders egendom 
blott fem vintrar, 
som min fader levde.

15. Så sade han 
sina sista ord, 
innan han dog, 
den dödssjuke konungen: 
Jag, bjöd han, skulle rustas 
med röda guldet 
och söderut givas 
åt sonen till Grimhild.

16. Men Brynhild bjöd han 
bära hjälmen, 
valkyria, bjöd han, 
hon bliva skulle. 
Han sade, att ej märkligare 
mö skulle födas 
uti all världen, 
om ödet henne sparde.

17. Brynhild i jungfruburen 
bonad vävde, 
under sin lydnad, 
hade land och folk. 
Jorden och höga 
himlen dånade, 
när Favners baneman 
borgen varsnade.

18. Då slogs ett slag 
med svärd från Valland, 
och borgen bröts, 
som Brynhild hade. 
Långt var ej därefter 
utan mycket litet, 
förrn dessa svek 
hon samtliga kände.

19. Hård lät hon därföre 
hämnden bliva, 
så att riktigt vi alla 
det rönt hava. 
Till var bygd, som av bönder 
bebos, skall det spridas, 
att vid Sigurds sida 
hon sökte döden.

20. Men jag åt Gunnar 
gav min kärlek, 
ringars brytare, 
som Brynhild skolat.

21. Åt Atle de röda 
ringar bjödo 
och åt min broder 
ej böter små. 
Därtill femton gårdar 
bjöd Gunnar för mig, 
vad på Grane klövjats, 
om han guld krävde.

22. Men Atle sade sig 
aldrig vilja 
få gåva för brud 
av Gjukes son. 
Vår kärlek vi dock icke 
bekämpa kunde, 
utan huvudet jag gömde 
vid hjältens bröst.

23. Det sade många 
mina släktingar, 
påstodo sig oss 
ertappat hava, 
men Atle sade, 
att icke jag komme 
att låta mig något 
till last bliva.

24. Men dylikt ej någonsin 
neka borde 
en för en annan, 
där älskog råder.

25. Sina svenner 
sände Atle 
över mörka skogen 
på mig att speja, 
och de kommo dit, 
där ej komma de skulle, 
där vi båda tillsammans 
bredde lakan.

26. Vi bjödo röda 
ringar åt männen, 
att de intet skulle 
till Atle säga, 
men hasteligen 
de hem skyndade 
och ivrigt det 
för Atle sade.

27. För Gudrun dolde de 
detta noga, 
fast dubbelt hellre 
hon det höra bort.

28. Dån var att höra 
av hovar med guldskor, 
när Gjukes söner 
in i gården redo. 
Bort skuro de hjärtat 
ur bröstet på Hogne, 
men i ormgård 
den andre lade.

29. En annan gång 
jag till Geirmund for 
att också göra 
och giva läkedryck. 
På harpan tog kloke 
konungen att spela, 
ty han gissade, att jag 
till hjälp åt honom, 
den ättstore konungen, 
då komma skulle.

30. Från Lässö då 
jag lyssnade till, 
hur av stor sorg 
strängarne talte. 
Mina tärnor jag bjöd 
att tänka på bortfärd, 
furstens liv 
jag frälsa ville.

31. Vi läto fartyget 
flyta över havet, 
tills Atles gårdar 
jag alla såg.

32. Då kom Atles 
usla moder 
krälande ut - 
må hon krympa ihop! - 
och på Gunnar 
hon grov till hjärtat, 
att jag den frejdade 
ej frälsa kunde.

33. Ofta jag undrar, 
hur efteråt jag kan, 
du lindormsguldets dis, 
livet behålla, 
då jag tyckte mig älska 
orädde stridshjälten, 
svärdens skiftare, 
som mig själv jag gör.

34. Du satt och lyssnade, 
medan jag sade dig 
många olycksöden 
för mig och dem. 
Efter sin lidelse 
lever en var. 
Nu Oddruns gråt 
gången är.» 

Rigstula
Så säges det i fornsagor, att en av asarne, som hette Heimdall, färdades fram längs havets strand, kom till en gård och kallade sig Rig. Efter denna saga är detta kväde.

 Heimdall

1. En gång gå man sade 
på gröna vägar 
en kraftfull, åldrig, 
kunnig asagud; 
den raske, starke 
Rig kom stigande.

2. Han vandrade vidare 
på vägens mitt, 
han kom till ett hus, 
mot sin karm var dörren. 
In han gick, 
eld var på golvet; 
hjon sutto vid härden, 
med håren grå: 
Ae och Edda 
med åldrigt huckle.

3. Rig kunde dem 
råd säga, 
sedan på bänken 
han satte sig mittpå, 
och på vardera sidan 
salens hjon.

4. Då tog Edda 
en degig bulle, 
tung och tjock, 
och tät av sådor; 
mitt på en bricka 
bar hon den sedan; 
spad var i bunken, 
som på bordet hon satte, 
en kalv var kokt 
av kräsligheter ypperst.

5. Rig kunde dem 
råd säga; 
han reste sig upp 
och redde sig att sova, 
lade sig sedan 
i sängens mitt, 
men på vardera sidan 
salens hjon.

6. Där han dröjde 
i dagar tre, 
gick därpå vidare 
på vägens mitt, 
ledo medan 
månader nio.

7. Ett barn fick Edda, 
som östes med vatten 
- - - - - - 
i lin den svarte (klädde), 
kallade honom Träl.

8. Han tog att växa 
och väl trivas, 
på händerna var 
huden skrynklig, 
knogarne knotiga 
- - - - - - 
fingrarne tjocka, 
fult var ansiktet, 
lutande ryggen 
och långa hälarne.

9. Han började sedan 
försöka sin kraft, 
binda bast 
och bördor göra, 
och drog hem ris 
dagen i ända.

10. Där kom till gården 
krokbenta mön, 
hade ärr under foten, 
armen solbränd, 
nedböjd är näsan, 
hon nämndes Trälinna.

11. Mitt på bänken 
sig mön satte, 
hos henne satt 
sonen i huset. 
De språkade och viskade, 
vilade i säng, 
Träl och Trälinna, 
under tunga dagar.

12. Barn de födde, 
bodde nöjda. 
Följande voro namnen: 
Reim och Fjosner, 
Klur och Klegge, 
Kefser, Fulner, 
Drumb, Digralde, 
Drott och Hosver, 
Lut och Leggialde; 
de lade stengärdsgårdar, 
gödslade åkrar, 
gödde svin, 
vallade getter, 
gingo på torvtäkt.

13. Döttrar funnos där: 
Drumba och Kumba, 
Ökkvenkalva 
och Arinnevja, 
Ysja och Ambatt, 
Eikintjasna, 
Totrughypja 
och Tronubeina; 
upphov till trälars 
ätter de äro.

14. Rig gick därpå 
raka vägen, 
kom till en hall, 
mot sin karm var dörren. 
In han gick, 
eld var på golvet, 
satt där ett äkta par, 
sysslorna skötte.

15. Mannen täljde 
trä till vävbom, 
skägget han hyfsat, 
håret låg i pannan, 
glatt satt skjortan; 
på golvet var en kista.

16. Hustrun satt där, 
svängde spinnrocken, 
bredde famnen för sländan, 
förberedde tyg. 
Klädsel var på huvudet, 
krås på bröstet, 
duk var på halsen, 
»dvärgar» på axlarna. 
Ave och Amma 
ägde huset.

17. Rig kunde dem 
råd säga; 
sedan han på bänken 
satte sig mittpå 
och på vardera sidan 
salens hjon.

18. Då tog Amma etc. 
en degig bulle, 
tung och tjock, 
och tät av sådor; 
mitt på en bricka 
bar hon den sedan; 
spad var i bunken, 
som på bordet hon satte, 
en kalv var kokt 
av kräsligheter ypperst.

19. [Rig kunde dem 
råd säga], 
reste sig från bordet, 
redde sig att sova; 
lade sig sedan 
i sängens mitt, 
men på vardera sidan 
salens hjon.

20. Där han dröjde 
i dagar tre, 
[gick därpå vidare 
på vägens mitt], 
ledo medan 
månader nio.

21. Ett barn fick Amma, 
som östes med vatten, 
de kallade det Karl; 
i kläde han lindades, 
hår och hy voro rödlätta, 
rappa hans ögon.

22. Han tog till att växa 
och väl trivas, 
oxar han tämde, 
årder han gjorde, 
timrade hus, 
och hopsatte lador, 
gjorde kärror 
och körde plog.

23. Hem förde de mön 
med hängande nycklar 
och getskinnskjortel 
och gifte med Karl. 
Snör heter hon, 
satte sig under kläde. 
Tillhopa bodde makarna, 
håvor utdelade, 
bäddade säng 
och bo satte.

24. Barn de födde, 
bodde nöjda. 
De hette Hal och Dräng, 
Hold, Tägn och Smed, 
Bred, Bonde, 
Bundinskegge, 
Bue och Bodde, 
Brattskegg och Segg.

25. Dessa namn vidare 
döttrarna hade: 
Snot, Brud, Svanne, 
Svarre, Spracke, 
Fljod, Sprund, Viv, 
Feima, Ristil. 
Början det var 
till böndernas ätter.

26. Rig gick därpå 
raka vägen, 
han kom till en sal, 
åt söder vette dörren, 
dörren var öppen, 
vid dörrkarmen ringen.

27. Så in han steg, 
strött var golvet; 
makarne sutto där 
och sågo på varandra, 
Fader och Moder, 
och med fingrarne lekte.

28. Husfadern satt 
och snodde bågsträng, 
pilbågen krökte 
och pilar skaftade. 
Men husmodern armarna 
ihågkom på sig, 
strök linnet, 
stärkte ärmarna.

29. Satte duk högt på huvudet, 
hängsmycke på bröstet. 
Blått sirat var linnet 
med släpande ärmar; 
brynen bjärtare, 
bröstet ljusare, 
halsen vitare 
än vitaste snö.

30. Rig kunde dem 
råd säga; 
sedan han på bänken 
satte sig mittpå 
och på vardera sidan 
salens hjon.

31. Då tog Moder 
en märkt duk, 
vit av lin, 
och lade på bordet. 
Därpå tog hon 
tunna kakor 
och lade dem, vita 
av vete, på duken.

32. Fulla fat 
fram hon satte, 
silverbeslagna, 
med sovel på bordet: 
fett fläsk 
och fåglar stekta; 
vin var i kannan, 
kalkar beslagna; 
de drucko och språkade; 
dagen gick till ända.

 Heimdall

33. Rig kunde dem 
råd säga, 
reste sig därpå, 
redd blev sängen. 
Där han dröjde 
i dagar tre, 
gick därpå vidare 
på vägens mitt, 
ledo medan 
månader nio.

34. En son födde Moder 
och i siden lindade; 
på honom vatten de göto, 
läto Jarl honom heta. 
Blekt var håret, 
blomstrande kinderna, 
ögonen skarpa 
som på ormyngel.

35. Upp där växte 
den unge Jarl, 
sköld han bar 
och bågsträngar fäste, 
pilbågar krökte 
och pilar skaftade, 
slungade spjut 
och svängde lansar, 
hetsade hundar 
och på hästar red, 
svängde svärd 
och simning övade.

36. Kom då ur risbuskar 
Rig gående, 
Rig gående, 
runor honom lärde. 
Sitt namn gav han honom, 
som honom nämnde. 
Han bad honom intaga 
odalmarkerna, 
odalmarkerna, 
de urgamla bygder.

37. Jarl red sedan 
över svartan skog, 
över frostiga fjäll 
och kom fram till en hall. 
Han sköt med spjut, 
svängde skölden till värn, 
hästen sporrade 
och högg med svärd, 
väckte strid, 
och valplats blotade, 
stridsmän han fällde 
och stred för landvinning.

38. Därpå ensam han rådde 
över aderton gårdar, 
gods han skiftade. 
gav åt alla 
smycken, klenoder 
och smärta hästar, 
slösade ringar, 
högg sönder guldten.

39. Sändemän på våta 
vägar åkte, 
kommo till den hall, 
där Herser bodde. 
En mö han hade 
med mjuka fingrar, 
ljuslätt och klok, 
kallad Erna.

40. Till henne de friade 
och hem henne förde, 
gifte henne med Jarl, 
hon gick under brudlin; 
de levde tillsammans 
och lycka njöto, 
fostrade ättlingar, 
fröjdades åt livet.

41. Bur var den äldste, 
och Barn den andre, 
Jod och Adal, 
Arve, Mog; 
lekar Nid 
och Nidjung lärde 
samt Son och Sven 
simning och brädspel; 
Kund hette en, 
Kon var den yngste.

42. Jarls arvingar 
upp där växte, 
redo in hästar, 
rundade sköldar, 
skavde pilar 
och skakade spjut.

43. Men Kon den unge 
kunde runor, 
livsrunor 
och levnadsrunor; 
mäktig han var ock 
att människor frälsa, 
döva eggar 
och dämpa hav.

44. Fåglars låt han lärde, 
lågor att släcka, 
sorger att söva, 
sinnen att stilla, 
hade åtta karlars 
kraft och styrka.

45. Han med Rig Jarl 
i runor tävlade, 
konstgrepp brukade 
och bättre kunde; 
då förvärvade han 
och vann åt sig 
att heta Rig 
och runor kunna.

46. Kon den unge red käckt 
genom kärr och skogar, 
lät trubbig pil flyga, 
fåglar lockade

47. Då sade kråkan, 
på kvisten satt ensam: 
»Vi sätter du, Kon unge, 
försåt för fåglar? 
Hellre du kunde 
hästar rida, 
[hugga med svärd] 
och här fälla.

48. Dan och Damp 
äga dyrbara salar, 
yppare odal, 
än I haven; 
de skicklige äro 
att skepp rida, 
svärd att svinga 
och sår öppna.» 

Solsången
1. Rikedom och liv
rånade från människor
den bistre busen;
över den väg,
som vaktades av honom,
kunde ingen levande lända.
2. Allra oftast
ensam åt han;
aldrig bjöd han man till mat,
förrän det kom
en kraftlös gäst
vandrande, av vägen trött.
3. Att han tarvade dryck,
den trötte sade,
och att mindre mätt han vore.
Med bävande hjärta
till den boning han litade,
som förr varit full av ont.
4. Mat gav han och dryck
åt den, som dödstrött var,
allt med uppriktigt sinne.
På Guds bud han aktade,
med gott honom fägnade,
ty eländig ansågs han vara.
5. Den andre stod upp
och ont han tänkte,
ej tog han emot med tack.
Synden svällde.
I sömnen han mördade
den kloke, som förr kunnat sig akta.
6. Då han huggen vaknade,
bad han himlarnas Gud,
att hjälp han måtte honom giva,
men på sig den andre
fick synden taga,
då en saklös han svikit hade.
7. Heliga änglar
ur himlen kommo ned
och förenade hans ande med sig;
i ett rent liv
han leva skall
evigt med allsäktig Gud.
8. För rikedom och hälsa
råder ingen man,
om det än går honom gott.
Mången angripes
av vad minst han anar;
för sin frid råder ingen ensam.
9. Icke tänkte
Unnar och Sävalde,
att lyckan dem lämna skulle.
Nakna de blevo
och nödställda,
skrämdes som vargar till skogs.
10. Lustans makt
varit mången till sorg,
ofta kommer kval från kvinnor.
Till men de bli,
fast mäktige Gud
dem skapade till köttets kyskhet.
11. Svavad och Skarthedin
i sämja levde;
ej den ene kunde vara utan den andre,
förrn besinning de miste
för samma kvinna;
till last hon levde för dem.
12. Om intet de sig brydde
för den bländvita mön,
ej om gyckel, ej ljusa dagar;
intet annat
önska de kunde
än den strålande sköna gestalt.
13. Dystra blevo dem
de dunkla nätterna;
ingen ljuvlig sömn de sovo,
och av denna harm
hätskhet föddes
mellan de verkliga vänner.
14. Oerhörda dåd
oftast bliva
i vrede vedergällda.
I holmgång de stredo
om det hulda viv
och fingo båda sin bane.
15. Övermod hysa
skall ingen människa;
det har jag sannerligen sett;
ty de flesta av dem,
som förfalla till högfärd
bort ifrån Gud gå.
16. De rådde över mycket
Radny och Vebode
och visste sig gott blott verka.
Nu de sitta
och såren vända
ömsom eldarna till.
17. På sig de trodde
och tyckte sig vara
ensamma över allt folk,
men allsmäktig Gud
annorlunda
lämpade livet för dem.
18. De mättade sin lusta
på många sätt
och hade sin glädje i guld.
Nu vedergälls dem,
då vandra de skola
emellan eld och is.
19. På dina ovänner
må aldrig du lita,
fast vackra ord de välja.
Gott må du lova dem,
ty gott är att varning
av annans olycka taga.
20. Så det gick honom,
Sorle den godsinte,
då i Vigulvs våld han sig gav.
Säkert han honom trodde
men för svek blev ett offer
av sin broders baneman.
21. Han gav dem lejd
av ett gott hjärta
och de lovade att lämna honom guld;
försonade de sade sig,
när tillsammans de drucko,
men falskhet kom dock fram.
22. Men efteråt
på andra dagen,
då de hade in i Rygjardal ridit,
med svärd de stympade
den, som saklös var,
och läto hans liv fara.
23. Hans lik de drogo
till lönlig plats
och bragte det ned i en brunn;
förhemliga det ville de,
men Herren Gud
helig i himlen det såg.
24. Hans ande bjöd
allsmäktig Gud
gå i sin glädje in,
men sent skola
de sakskyldige
från kvalen kallade bli.
25. Bed Herrans ords
hägnande diser
dig bevågna vara.
I veckan efter
enligt din viljas
önskan skall allting gå.
26. De vredens verk,
som du vrångt förövat,
försona ej åter med ont!
Med godhet skall du trösta
den, du gråta låtit,
det skänker själen heder.
27. Gud skall man åkalla
om goda ting,
den mäktige, som människorna skapat.
Mycket för den man
menligt bliver,
som är sen att söka sin fader.
28. Dig bedja höves
med brinnande iver
om det, som tyckes dig tarvas,
ty allting blir den utan,
som ingenting beder;
få tänka på den tigandes behov.
29. Sent jag kom,
fast kallad tidigt,
till domhavandens dörrar.
Dit jag mig tänker,
ty det lovades mig;
välfägnad den får, som den fordrar.
30. Synderna vålla,
att med sorg vi fara
ur denna våndans värld.
Ingen ängslas,
som ej ont gör;
det är gott utan vank att vara.
31. Ulvar lika
tyckas alla de,
som ombytlig hug hava.
Så vedergälles dem,
att de vandra skola
till straff på glödande gator.
32. Vänliga råd,
med vett förbundna,
sju tillhopa jag låter dig lära.
Minns dem noga,
och missakta dem aldrig;
nyttiga äro alla att njuta.
33. Därom är att säga,
hur säll jag var
i välbehagliga världen,
och å andra sidan
hur ytterst motvilligt
de dödlige gå emot döden.
34. Lystnad och dårskap
förleder människor,
som fika efter gods och guld.
De blanka slantar
till sorg bliva lång;
förmögenhet gjort mången till dåre.
35. Glad åt mycket
jag människor syntes,
ty få saker visste jag på förhand.
Världen, där vi dväljas,
danade Herren
full av fröjd och lust.
36. Lutande jag satt
och länge var jag nedböjd;
mycket lysten jag var då att leva.
Men han mätte min tid,
som mäktig var;
för den, som dö skall, är vägen visad.
37. Dödsgudinnan Hels rep
hårt drogos åt
och snärjde mina sidor.
Slita dem jag ville,
men sega de voro;
lättsamt är att lös få gå.
38. Ensam jag kände,
hur på alla håll
smärtor i mig svällde.
Hels möar bjödo
mig hem varje afton,
i det jag huttrade och hackade tänder.
39. Solen jag såg,
den samma dagstjärnan,
luta till nedgång i larmvärlden,
men på annat håll hörde jag
Hels grind tungt
på sina gångjärn gnissla.
40. Solen jag såg sjunka
med sken, som av blod;
ur världen då stupade min väg.
Mäktig hon mig syntes
på många sätt,
emot vad jag förr henne funnit.
41. Solen jag såg,
och det syntes mig
som om Herrens härlighet jag såge
och för henne sista gången
mitt huvud jag böjde,
som jag gjorde det här uppå jorden.
42. Solen jag såg
och så hon strålade,
att min sans jag tyckte försvinna,
men Gylvs strömmar
stormade på annat håll,
blandade mycket med blod.
43. Solen jag såg,
och vid synen jag skälvde,
av farhåga full och bedrövad,
ty mitt hjärta var
allt igenom
söndergånget i slamsor.
44. Solen jag såg,
sällan mer bedrövad;
ur världen då stupade min väg.
Min tunga var
som trä räknade
och utanpå kroppen allt kallnat.
45. Solen jag såg,
sedan ej mera
efter denna dystra dag,
ty fjällvattnen slöto sig
samma för mig
och jag gick bort, kallad från kvalen.
46. Hoppets stjärna flög
- och då född jag blev -
bort ifrån mitt bröst;
högt hon flög.
fäste saknade,
att till vila hon komma kunde.
47. Längre än alla
var den enda natt,
då stel jag låg på strå.
Då i sanning man ser,
vad som sagts av Gud,
att människan är mullens son.
48. Det höre och akte
barmhärtig Gud,
som himmel och jord haver gjort,
hur mol allena
många vandra,
fast till släktingar sig sälla de skulle.
49. Sina gärningars frukt
får envar njuta;
säll den, som glad gör gott,
då av mitt överflöd
mig ämnad var
en säng i sanden bäddad.
50. Köttets lusta
lockar ofta människor,
mången för mycken den har,
ty varmbadens vatten
var mig ledast
framför alla övriga ting.
51. På nornors stol
jag nio dagar satt,
därifrån lyftes jag högt på häst,
då Hels sol
hiskligt sken
ur mulna himmelens moln.
52. Utanför och innanför
alla sju segervärldar
förföll det mig, att jag for.
I höjden och djupet
jag hitta sökte,
var leden var lättast framkomlig.
53. Att säga nu är,
vad jag såg allra först,
när i kvalens värld jag var kommen.
Svedda fåglar,
framlidna själar,
flögo så många som mygg.
54. Från väster jag såg
Vans drakar flyga
och en eldvåg efter sig lämna.
Vingarna de skakade,
så att vida mig tycktes
himmel och hälleberg rämna.
55. Solens hjort
från söder såg jag fara,
honom tyglade tvenne tillsamman.
Hans fötter stodo
på flata marken,
men hornen snuddade vid himlen.
56. Från norr såg jag rida
Nides söner,
jag såg dem sju tillsamman.
Ur fulla horn
härligt mjöd de drucko
från Baugregins brunn.
57. Vinden tystnade,
vattnen stannade,
då hörde jag ett gräsligt gny.
Åt sina män
malde trolösa kvinnor
mull, till mat ämnad.
58. Blodiga kvarnstenar
dess kvinnor mörka
med bedrövat sinne drogo.
Deras blodiga hjärtan
utanför bröstet hängde,
tröttade av tunga kval.
59. Mången man,
som jag mötte där,
gick stympad på glödande gata.
Deras anleten
alla mig tycktes
sudlade av brudars blod.
60. Många män jag såg
ned i mullen gångna,
som nattvard ej njuta fingo.
Hedna stjärnor stodo
över huvudet på dem,
ristade med fördärvets runor.
61. Män jag såg
som mycken avund
över nästans förhållanden nära.
Blodiga runor
på bröstet på dem voro
märkta för dem till men.
62. Män jag såg där
många oglada,
vilse de voro om vägen.
Det får den till lön,
som förföra sig låter,
av denna världs olyckor drabbad.
63. Män jag såg,
som med många svek
efter andras egendom traktat.
I flockar de foro
till Fregjarns borg
och hade bördor av bly.
64. Män jag såg,
som många hade
på liv och rikedom rånat.
Bröstet på dessa
bets igenom
av ormar, som svällde av etter.
65. Män jag såg,
som mycket ogärna
helgdagar hålla ville.
Deras händer voro
på heta stenar
naglade fast med nödtvång.
66. Män jag såg,
som av mycken stolthet
förhävde sig högre än vån var.
Eldslågor
på ett underligt sätt
kring deras kläder slogo.
67. Män jag såg,
som mången gång
hade ord på andra ljugit.
Hels korpar
ur huvudet på dem
hårdligen ögonen höggo.
68. All den skräck
får du icke veta,
som de till dödsriket gångna drabbar.
Söta synder
till svår bot varda;
ve kommer alltid efter vällust.
69. Män jag såg,
som mycket gods,
som gåva efter Guds lag givit.
Härliga ljus
över huvudet på dem
bjärt lysande brunno.
70. Män jag såg,
som med mycken iver
främjat fattigas väl.
Heliga böcker
och himlaskrift läste
änglar över deras huvud.
70. Män jag såg,
som mycket illa
farit hade genom fasta.
Guds änglar sig bugade
för alla dessa;
det är den högsta hugnad.
72. Män jag såg,
som sörjt för sin moder
och givit henne mat i mun.
Deras vilorum voro
vackert pyntade,
ställda på himmelens strålar.
73. De heliga möar
hade rentvagit
själen från syndens smitta,
av sådana män,
som mången dag
sig själva plågat och pinat.
74. Höga vagnar såg jag
längs himlarne fara;
gång de äga till Gud.
Dem styra de män,
som mördade äro
för alls ingen orsak.
75. Allsmäktig fader,
lika mäktige son,
och du himmelens helige ande!
Dig beder jag oss skilja,
du som själv oss skapat,
från allt, som ont är.
76. Bjugvor och Listvor
sitta i Herders dörrar
uppå orgelstolen.
Järnens blod
göts ur deras näsa
och fiendskap väcker bland folk.
77. Odens viv,
vällustlysten,
på jordens fartyg färdas.
Hennes segel
sent bärgas,
som på trängtans tackling sitta.
78. O son, din fader
har framställt tydningen
jämte Solkatlas söner,
av det horn av hjort,
som ur högen bar
den vise Vigdvalin.
79. Här äro runor
som ristat hava
Njords nio döttrar.
Radveig är den äldsta,
den yngsta Kreppvor,
tillsammans med systrar sju.
80. Allt slags ont
de övat hava
Svavr och Svavrlogi.
De blodvite gjorde
och banesår sögo
av evig ondskefull vana.
81. Detta kväde,
som dig kungjort jag har
skall du för levande läsa.
Solens sång
som synas skall
långtifrån lögnaktig vara.
82. Må vi här skiljas
och mötas åter
på folkens fröjdedag!
Du, Herre, giv
de hädangångne ro
och dem hjälp, som på jorden leva!
83. Dyrbar visdom
i drömmen dig sades
och sanning då du såg.
Ingen människa
så mångkunnig skaptes,
att förr hon hört Solsångens saga.

Sången om Favner
Sigurd och Regin begåvo sig upp på Gnitaheden och funno där spåret efter Favner, när han skred till vatten. Där gjorde Sigurd en stor grop på vägen, och Sigurd gick ned däri. Men när Favner skred från guldet, blåste han ut etter, och det föll ned ovanför huvudet på Sigurd. Men när Favner skred över gropen, stack Sigurd med svärdet till hjärtat på honom. Favner skakade på sig och slog med huvud och stjärt. Sigurd sprang upp ur gropen, och de sågo varandra.

Om Favners död
Favner sade: 
1. »Du sven, du sven, 
som son åt vem är, sven, du född, 
som vilka människors barn är du boren, 
då på Favner du blodade 
det blixtrande svärdet; 
i mitt hjärta jagad är klingan»

Sigurd dolde sitt namn, ty det var folks tro i forntiden, att döende mans ord förmådde mycket, om han förbannade sin ovän med nämnande av namn.

Han sade: 
2. »Härligt djur jag heter 
och har hankat mig fram 
som en man utan moder, 
fader jag har ej, 
som folk brukar, 
jag vandrar i världen ensam.»

Favner sade: 
3. »Vet du, om fader du ej har, 
som folk brukar, 
av vad under blev du avlad?»

Sigurd sade: 
4. »Min ätt jag säger 
dig okänd vara 
och likaledes mig själv. 
Sigurd jag heter, 
Sigmund hette min fader, 
med svärd jag dig slagit har.»

Favner sade: 
5. »Vem hetsade dig, 
vi har du hetsa dig låtit 
att fara efter mitt fall? 
Bjärtögde sven, 
bister fader hade du, 
fram att rusa hans barn icke rädas.»

Sigurd sade: 
6. »Hågen mig hetsade, 
händerna hjälpte 
och mitt vassa vapen. 
Ej mången är modig 
vid mogen ålder, 
som blödig i barndomen varit.»

Favner sade: 
7. »Vet du, om växa 
vid vänners bröst du fått, 
man såge dig käckt kämpa. 
Nu är du fjättrad 
och fången i krig, 
en bunden man alltid bävar.»

Sigurd sade: 
8. »Du förebrår mig, Favner, 
att för fjärran jag är 
ifrån faders arvedel faren. 
Icke är jag fjättrad, 
om ock fången i krig, 
du fann, att jag lös var och ledig.»

Favner sade: 
9 »Hatets ord 
du hör i allt, 
men ett jag säger dig sant: 
guldet, som klingar, 
och glänsande skatten, 
ringarne, bliva din bane.»

Sigurd sade: 
10. »Sin rikedom envar 
råda vill 
ända till sin yttersta dag, 
ty varje människa 
måste en gång 
fara hädan till Hel.»

Favner sade: 
11. »Nornors dom 
vid näsen du får 
och ovis dåres öde. 
I vattnet du drunknar, 
om i vind du ror, 
för dödsdömd är allt fördärv.»

Sigurd sade: 
12. »Säg mig, Favner, 
då du frejdad är för kunskap 
och att veta mycket väl! 
Vilka äro de nornor, 
som i nöd hjälpa 
och förlossa från livsfrukt mödrar?»

Favner sade: 
13. »Av skilda ätter vara 
skönjer jag nornor, 
de äro ej av samma släkt: 
somliga äro av asar, 
somliga av alfer, 
somliga Dvalins döttrar.»

Sigurd sade: 
14. »Säg du mig, Favner, 
då du frejdad är för kunskap 
och att veta mycket väl, 
vad den holme heter, 
där huggsaft asarne 
och Surt samman blanda.»

Favner sade: 
15. »Oskopner han heter, 
och alla gudar där 
med spjut och stång skola stinga. 
Bifrost brister, 
då på bron de komma, 
och i floden fålarne simma.

16. Skräckhjälm jag bar 
att skrämma människor, 
så länge jag på smyckena låg. 
Allra starkast vara 
av alla jag trodde mig, 
hur många män jag än fann.»

Sigurd sade: 
17. »Skräckhjälm skänker 
ej skydd åt någon, 
där vreda vapen skifta. 
Då han märker, 
när bland modiga han kommer, 
att ingen är djärv framför alla.

Sigurd sade: 
19. »Glänsande orm, 
gräsligt du fräste 
och hug du visade hård. 
Hetare varder 
hatet hos folk, 
som den hjälmen på huvudet hava.»

Favner sade: 
20. »Jag råder dig nu, Sigurd, 
men råd må du taga 
och rid hädan hem! 
Det glödröda gods 
och guldet det klingande, 
dig ringarna bliva till bane.»

Sigurd sade: 
21. »Ditt råd har du rådit, 
men rida jag skall 
till det guld, som i ljungen är gömt; 
men ligg du, Favner, 
och lid din död, 
till dess att Hel dig har!»

Favner sade: 
22. »Regin mig förrådde, 
förråda dig han skall, 
han skall bliva oss båda till bane. 
Sitt liv tror jag Favner 
låta skall, 
din styrka nu större blev.»

Regin hade gått bort, medan Sigurd dödade Favner, och kom tillbaka, när Sigurd strök blodet av svärdet.

Regin sade: 
23. »Hell dig, Sigurd, 
seger du vunnit, 
Favner fällt du har. 
Bland alla de män, 
som mullen trampa, 
ej käckare kämpe är född.»

Sigurd sade: 
24. »Ovisst är att veta, 
då alla komma samman, 
segergudars söner, 
vem den käckaste kämpen är; 
mången är rask, 
som ej rödfärgar svärdet 
med blod ur annans bröst.»

Regin sade: 
25. »Glad är du, Sigurd, 
av segern du fröjdas, 
där du Gram på gräset torkar. 
Min broder har du 
banesår givit, 
något själv jag ock skyldig är.»

Sigurd sade: 
26. »Du rådde därtill, 
att jag rida skulle 
hit över frostiga fjäll. 
Gods och liv ägde 
än glänsande ormen, 
om mig feghet du ej förevitat.»

Då gick Regin till Favner och skar hjärtat ur honom med det svärd, som heter Ridil, och därefter drack han blod ur såret.

Regin sade: 
27. »Sitt du nu, Sigurd, 
men att sova jag skall gå, 
och håll Favners hjärta 
vid flamman; 
det alltid slående 
jag äta vill 
efter drycken av blod, som jag drack.»

Sigurd sade: 
28. »Fjärran du flydde, 
medan på Favner 
jag blodade mitt bitande svärd. 
Jag eggade min kraft 
mot ormens styrka, 
medan du låg i ljungen gömd.»

Regin sade: 
29. »Länge i ljungen 
jätten du låtit, 
ligga gammal och grå, 
om ej svärdet du nyttjat, 
som jag smidde själv, 
ditt vassa, bitande vapen.

Sigurd sade: 
30. »Mod är bättre 
än makten i svärdet, 
där i vrede vapen skiftas, 
ty en duktig karl 
såg jag dristigt vinna 
segern med slött svärd.

31. Bättre för den raske 
än den rädde det är 
att stå i stridens lek; 
bättre vara glad 
än gapa av häpnad 
för vad helst som för handen är.»

Sigurd tog Favners hjärta och stekte det på en trädgren. När han tänkte, att det var färdigstekt och blodet fradgade ur hjärtat, tog han på det med sitt finger och provade, om det var fullstekt. Han brände sig och stack fingret i munnen på sig. Men när Favners hjärtblod kom på tungan på honom, då förstod han fåglalåt; han hörde, att mesar kvittrade i buskarne.

Mesen sade: 
32. »Där sitter Sigurd, 
sölad med blod, 
och Favners hjärta 
vid flamman steker; 
rådig syntes mig 
ringklyvaren, 
om själv han åte 
skimrande hjärtat.»

Den andra mesen sade: 
33. »Där ligger Regin, 
och ränker smider, 
med list vill svika, 
den som litar på honom, 
samkar i vrede 
vrånga ord, 
den brottstämplarn 
sin broder vill hämna.»

Den tredje mesen sade: 
34. »Ett huvud kortare gråhårig 
gubbe han låte 
fara hädan till Hel! 
Allt guld han kan 
då ensam råda, 
den mängd, som under Favner fanns.»

Den fjärde mesen sade: 
35. »Klok han mig tycktes, 
kunde han följa 
det råd, ni gåvo, systrar, 
som goda vänner, 
och tänkte på sin fördel 
och fägnade korpen; 
ulven är att vänta, 
då man öronen ser.»

Den femte mesen sade: 
36. »Så klok är icke 
krigshjälten, 
som härens främste 
jag finna tänkte, 
om han brodern låter 
bort komma, 
då den andre han har 
avdagatagit.»

Den sjätte mesen sade: 
37. »Mycket ovis han är, 
om han yttermera 
farlig fiende spår. 
Där Regin ligger, 
som honom ränker smidit; 
han kan sig ej mot falskhet fria.»

Den sjunde mesen sade: 
38. »Ett huvud kortare låte han 
kalle jätten 
bli och fran guldringar gå! 
Då ensam skall han härska 
över allt det gods, 
som Favner en gång ägde.»

Sigurd sade: 
39. »Ej råde så hårt öde, 
att Regin skall 
namn av min bane bära, 
ty båda bröderna 
i brådkastet skola 
fara hädan till Hel.»

Sigurd högg huvudet av Regin, och sedan åt han Favners hjärta och drack blodet av både Regin och Favner. Då hörde han, hur mesarne sade:

40. »Bind ihop röda 
ringarne, Sigurd, 
konungsligt är ej 
att kvida mycket. 
En flicka jag vet 
fagrast av alla, 
med gyllene smycken; 
om det ginge henne vinna!

41. Till Gjuke gå 
gröna vägar, 
framåt visar ödet 
för frejdade krigaren; 
den dråplige drotten 
en dotter fostrat, 
henne skall du, Sigurd, 
hava till äkta.

42. En sal är på höga 
Hindarfjället, 
av eld omsvept 
allt utomkring; 
den hava vise 
väsen uppbyggt 
av lysande guld, 
som glänser och skimrar.

43. Jag vet, att på fjället 
en fejdjungfru sover, 
lindens härjare 
leker däröver. 
Ygg med törne 
ungmön stuckit, 
då andra hon fällde, 
än han erhålla ville.

44. Se kan du, hjälte, 
hjälmklädda mön, 
som från valplats 
på Vingskorner red. 
Det är ödets skickelse, 
sköldungaättling, 
att Sigrdriv ej 
ur sömnen kan väckas.»

Sigurd red efter Favners spår till hans bo och fann det öppet och dörrar och dörrposter av järn; av järn voro ock alla timmerstockar i huset, och det var nedgrävt i jorden. Där fann Sigurd övermåttan mycket guld och fyllde där tvänne kistor; där tog han skräckhjälmen och guldbrynjan och svärdet Rotte och många dyrbarheter och klövjade dem på Grane, men hästen ville icke gå från stället, förrän Sigurd steg på ryggen på honom. 

Sången om Fjolsvinn
1. Utanför stängslet 
såg upp han komma 
tursafolkets tillhåll. 
»Vad är det för ett troll, 
som står utanför gården 
och far omkring farliga lågan?»

2. »Vad söker du väl 
och vad snokar du efter 
eller vad vill du, vänlöse, veta? 
De våta vägar 
vandra du åter hädan! 
Här, värnlöse, vara du ej får.»

Den ankomne svarade: 
3. »Vad är det för ett troll, 
som står utanför gården 
och vandraren ej välkommen bjuder? 
Utan lott i lovord 
du levat har, karl! 
Laga dig hädan hem!»

4. »Fjolsvinn jag heter 
och har fullt upp förstånd, 
fast ej gärna jag ger av min mat. 
Inom stängslet 
du aldrig kommer 
och driv nu som fredlös på farled!»

Den ankomne sade: 
5. »Ögonens fägnad 
åtrår ånyo 
den, som får det fagraste se. 
Mig synas gärdsgårdar glittra 
kring gyllene salar. 
Här skulle jag ha lust att leva.»

Fjolsvinn sade: 
6. »Säg mig, sven, åt vem 
som son du är född, 
som vilka människors barn du är boren!»

Den ankomne sade: 
»Vindkald jag heter, 
Varkald hette min fader, 
Fjolkald var fader till honom.

7. Säg du mig, Fjolsvinn, 
då dig fråga jag skall 
och jag det veta vill, 
vem här härskar 
och haver makten, 
egendom och yppiga salar!»

Fjolsvinn sade: 
8. »Menglod hon heter, 
men modern henne fick 
med Svavrtorins son. 
Hon härskar här 
och haver makten, 
egendom och yppiga salar.»

Vindkald sade: 
9. »Säg du mig, Fjolsvinn, 
då dig fråga jag skall 
och det veta vill, 
vad heter denna grind, 
då hos gudarne ej ens 
förfärligare fara man såg?»

Fjolsvinn sade: 
10. »Trymgoll hon heter, 
men trenne henne gjorde, 
som söner till Solblinde voro. 
En fjätter sig fäster 
på den, som färdas fram, 
då han lyfter henne från ledet.»

Vindkald sade: 
11. »Säg du mig, Fjolsvinn, 
då dig fråga jag skall 
och jag det veta vill, 
vad heter detta gårdstängsel, 
då hos gudarne ej ens 
förfärligare fara man såg?»

Fjolsvinn sade: 
12. »Gastropner heter gärdesgården 
och gjort den jag har 
av Leirbrimers lemmar, 
så stöttat den upptill, 
att stå den skall, 
så länge människor leva.»

Vindkald sade: 
13. »Säg di mig, Fjolsvinn, 
då dig fråga jag skall 
och jag det veta vill, 
vad heta dessa hundar, 
de hungrigaste, någonsin, 
jag sett har i landen leva?»

Fjolsvinn sade: 
14. »Givr heter den ena 
och Gere den andra, 
om du vill det veta 
- elva äro de jungfrur 
som de gärda skola, 
till alla gudar förgås.»

Vindkald sade: 
15. »Säg du mig, Fjolsvinn, 
då dig fråga jag skall 
och jag det veta vill, 
om någon människa finnes, 
som må komma in, 
då de snabbt anfallande sova!»

Fjolsvinn sade: 
16. »Helt ojämn sömn 
dem ålagd blev, 
sedan de sattes att vakta; 
en sover om nätterna, 
den andra om dagarne, 
då kommer ingen fram, om han kommit.»

Vindkald sade: 
17. »Säg du mig, Fjolsvinn, 
då dig fråga jag skall 
och jag det veta vill, 
om någon mat det finnes, 
som människor ha, 
och man löper in, då de äta!»

Fjolsvinn sade: 
18. »Två vingstekar ligga 
i Vidovners leder, 
om du det veta vill. 
Det är den enda mat, 
som människor må giva 
och löpa in, då de äta.»

Vindkald sade: 
19. »Säg du mig, Fjolsvinn, 
då dig fråga jag skall 
och jag det veta vill, 
vad det barrträd heter, 
som breder sina grenar 
långt över alla land!»

Fjolsvinn sade: 
20. »Mimameid det heter, 
men mången ej vet, 
av vad rötter det rinner upp. 
Det faller av något, 
som få blott ana; 
det fälles ej av flamma eller järn.

Vindkald sade: 
21. »Säg du mig, Fjolsvinn, 
då dig fråga jag skall 
och jag det veta vill, 
vad av frukten blir 
på det frejdade trädet, 
då av flammor eller järn det ej fälles.»

Fjolsvinn sade: 
22. »Av dess ollon skall man ut 
på elden bära 
för kvinnor, som lida i löndom; 
utåt de sända, 
vad de inåt skulle, 
mot det bland människor ett medel detta är.»

Vindkald sade: 
23. »Säg du mig, Fjolsvinn, 
då dig fråga jag skall 
och jag det veta vill, 
vad den hane heter, 
som i höga trädet sitter, 
av guld han glöder all!»

Fjolsvinn sade: 
24. »Vidovner han heter, 
och i vinden glänsande står han 
på Mimameids kvistar kvar. 
Med en och samma ångest 
han omåttligt trycker 
Surts Sinmara.»

Vindkald sade: 
25. »Säg du mig, Fjolsvinn, 
då dig fråga jag skall 
och jag det veta vill, 
om något vapen finnes, 
genom vilket Vidovner 
kan segna ned till salen hos Hel!»

Fjolsvinn sade: 
26. »Lävatein det heter, 
och Lopt det gjorde 
med runor långt nedom likgrind. 
I Lägjarns skrin 
ligger det hos Sinmara, 
nio starka lås det stängda.»

Vindkald sade: 
27. »Säg du mig, Fjolsvinn, 
då dig fråga jag skall 
och jag det veta vill, 
om tillbaka den kommer, 
som bort sig beger 
och vill den tenen taga!»

Fjolsvinn sade: 
28. »Tillbaka skall den komma, 
som bort sig beger 
och vill den tenen taga, 
om han för med sig 
det, som få äga, 
åt glänsande guldets gudinna.»

Vindkald sade: 
29. »Säg du mig, Fjolsvinn, 
då dig fråga jag skall 
och jag det veta vill, 
om märklighet finnes, 
som människor äga 
och som gör bleka jättekvinnan blid!»

Fjolsvinn sade: 
30. »Skinande lie 
skall i skidan du bära, 
den som vilar i Vidovners språngben, 
att giva Sinmara, 
innan hjälpsam hon blir 
och låter dig stridsvapnet låna.»

Vindkald sade: 
31. »Säg du mig, Fjolsvinn, 
då dig fråga jag skall 
och jag det veta vill, 
vad den salen heter, 
som slutes om 
av visa fladdrande flamman.»

Fjolsvinn sade: 
32. »Lyr han heter 
men länge han skall 
dallra på draget svärds udd; 
om den ymnighetssalen 
i alla tider 
ha folk blott föga sport.»

Vindkald sade: 
33. »Säg du mig, Fjolsvinn, 
då dig fråga jag skall 
och jag det veta vill, 
vem gjorde det, 
som jag har sett 
inom asasöners gård?»

Fjolsvinn sade: 
34. »Une och Ire, 
Bare och Ore, 
Var och Vegdrasil, 
Dore och Ure, 
Delling var med, 
när borgvallen bragtes till ända.»

Vindkald sade: 
35. »Säg du mig, Fjolsvinn, 
då dig fråga jag skall 
och jag det veta vill, 
vad berget heter, 
varpå bruden jag
Sången om Hamder
1. Sorgliga sysslor 
sattes i gång 
en glädjelös morgon 
på gården framför dörren. 
Tidigt på morgonen 
många bekymmer 
över världens ve 
väcka sorgen.

2. Ej har det skett nu, 
ej heller i går, 
lång tid har 
lidit sedan dess, 
få ting äro så forna, 
att det ej framom är i ålder, 
då Gudrun manade, 
Gjukes dotter, 
sina unga söner 
att Svanhild hämna.

3. »Eder syster 
Svanhild hette, 
som Jormunrek 
givit att trampas 
på stora vägen 
av vita och svarta, 
gråa, gångvana 
gotiska hästar.

4. Tillbaka I ären trängda 
fast båda konungar; 
av alla ättens grenar 
I ensamma leven.

5. Ensam jag blivit 
som asp i skogsbacken, 
fränder från mig fallit, 
som från furan kvistar, 
förlamad är livsfröjd 
som lövet på trädet, 
då kvistsvedande sol 
kommer en het dag.»

6. Då sade Hamder 
i hågen djärv: 
»Högt du ej lovade 
Hognes gärning, 
när Sigurd de väckte 
ur sömnen upp. 
Du satt på bädden, 
men banemännen skrattade.

7. Dina blåvita täcken 
i blod av din man 
färgades röda, 
flöto i mordvätska. 
Då dog Sigurd; 
hos den döde du satt, 
glömsk av all glädje; 
så Gunnar dig velat.

8. Mot Atle du ämnade strida 
genom att Erp mörda 
och Eitils liv taga; 
det ännu värre dig själv var. 
Så mot annan var och en 
till dess ofärd sig må värja 
med sårbitande svärd, 
att han sig därvid ej skadar.»

9. Det sade då Sorle, 
snabbtänkt han var: 
»Mot vår moder jag vill ej 
motstridig vara. 
Ett ord tyckes än osagt 
av eder båda vara. 
Varom beder du nu, Gudrun, 
som till din gråt du ej får?

10. Begråt dina bröder 
och barnen kära, 
dina nära fränder 
förda i striden! 
Oss båda ock, Gudrun, 
begråta skall du, 
som här dödsvigda rida; 
dö vi skola fjärran.»

11. Det talade den stolta, 
stod ovan dem hon skyddat, 
smalfingrad hon sade 
till sonen detta. 
- - - - - - - - - - - - 
- - - - - - - - - - - - 
ty fara då finnes 
att i fred icke mäkta 
två män ensamma 
tio hundra goter, 
binda och besegra 
i borgen den höga.»

12. I rasande vrede 
de redo ut från gården 
och sågo på gatan 
sin sluge halvbror: 
»Vad bistånd vill oss 
brunhåringen giva?»

13. Halvbrodern svarade 
och sade sig skola 
hjälpa sina fränder 
som en fot den andre. 
»Vad kan ena foten 
den andre hjälp giva 
eller handen, som hänga 
vid hullet, åt den andra?

14. Ännu en gång 
Erp då talade, 
härlig han lekte 
på hästens rygg: 
»Vanskligt är att visa 
vägen åt en feg.» 
Oförskräckt man säger 
en oäkting vara.

15. De drogo ur skidan 
skidejärnet, 
svärdets eggar, 
till sötma för Hel. 
Sin makt med en tredjedel 
minskade de, 
läto unge mannen 
till marken segna.

16. Över fuktiga fjäll 
färdades de unge 
på hunniska hästar 
att hämna mordet. 
De skakade sina kappor, 
sina klingor omgjordade, 
de ädelborna satte 
silkeskläder på.

17. Framåt förde vägen, 
de funno olycksstigar, 
och systerns son 
hängd sårad på trädstammen, 
vindkalla vargträdet 
väster om byn; 
tranans kost där krälade. 
kusligt var att bida.

18. Glam var i hallen 
de voro glada av ölet, 
och hörde icke 
hästarne komma, 
förrän modige kämpen 
tjöt uti hornet.

19. För Jormunrek 
de gingo att säga, 
att varsnade voro 
väpnade med hjälmar. 
»Styren om råd, 
ty stormän hava kommit, 
för mäktiga män 
ni mön låtit trampa.»

20. Storskrattade då Jormunrek, 
mustaschen drog med handen, 
önskade till sin ofärd, 
uppeggade sig vid vinet. 
Sitt bruna hår han skakade, 
på blanka skölden såg, 
lät guldbägaren 
gunga i handen.

21. »Säll jag mig syntes, 
om se jag kunde 
Hamder och Sorle 
här i salen; 
med bågsträngar båda 
jag binda skulle, 
Gjukes goda barn 
på galgen fästa.»

22. Strid blev i huset, 
ned störtade bägare 
i blodet, där männen lågo, 
ur bröstet på goter kommet.

23. Då sade Hamder, 
i hågen djärv: 
»Du önskade, Jormunrek, 
att oss få se komma, 
bröder med samma moder, 
i borgen din. 
Du ser dina fötter, 
du ser dina händer 
slungade, Jormunrek, 
i svedande eld.»

24. Då röt den gamle 
från gudarne stammande 
fursten i brynja, 
som björnen ryter: 
»Kasten sten på männen, 
då de stå emot spjuten, 
då järn icke biter 
på Jonakrs söner!»

25. Det sade då Hamder 
i hågen djärv: 
»Ej bra var det broder, 
att den bälgen du löste; 
fördärvliga råd 
rikligt ur den komma.»

Sorle sade: 
26. »Mod hade du, Hamder, 
blott hovsamhet du hade; 
på en människa felas mycket, 
då manvett fattas.»

Hamder sade: 
27. Av vore nu ock huvudet, 
om Erp levde, 
vår vapendjärve broder, 
som på vägen vi dräpte, 
den modige mannen 
- därtill manade diser - 
han som skyddade sig i striden; 
vi skickade oss då till kamp.»

Sorle sade: 
28. »Ej oss anstår 
ulvars vana 
att sak med varandra söka, 
likt nornors gråa, 
glupska hundar, 
som i ödemarken avlas.

29. Väl hava vi stridit 
vi stå över goter, 
som av eggarne ödda blivit, 
liksom örnar på kvist. 
Gott namn ha vi vunnit, 
dö vi nu eller i morgon; 
till kvällen ej lever 
den som kallats av 
nornor.»

30. Där foll Sorle 
vid salens gavel, 
och Hamder stupade 
vid husets bakvägg.

Detta kallas gamla Hamdismal. 

Sången om Harbard
Tor for hem från österled och kom till ett sund; på andra sidan om sundet var färjkarlen med farkosten.

Tor ropade: 
1. »Vem är den svennernas sven, 
som på andra sidan sundet står?»

Färjkarlen sade: 
2. »Vem är den karlarnas karl, 
som kallar på mig över vägen?»

Tor sade: 
3. »För mig över sundet 
och frukost jag dig giver; 
matsäck har jag på ryggen, 
mat ej bättre finnes. 
Jag åt i ro, 
förrn jag reste hemifrån, 
sill och havregröt, 
hungrig jag ej än är.»

Färjkarlen sade: 
4. »Såsom morgonbragder 
du måltiden prisar, 
men mycket du förutser ej; 
dystert är ditt hem, 
död tror jag din moder är.»

Tor sade: 
5. »Det säger du nu, 
som synes envar 
mest märkligt att veta, 
att min moder är död.»

Färjkarlen sade: 
6. »Ej tyckes du mig, 
som tre gårdar du ägde; 
barbent du står, 
som en buse klädd, 
så att inte ens byxor du har.»

Tor sade: 
7. »Styr du ekan hitåt, 
ställe att landa jag visar, 
eller vem är herre till båten, 
som du håller vid land?»

Färjkarlen sade: 
8. »Hildolv han heter, 
som hålla den mig bad, 
den rådkloke kämpen, 
som i Rådsösund bor; 
han bad mig landstrykare ej färja 
eller frakta hästtjuvar, 
endast redligt folk, 
som jag riktigt kände. 
Säg mig ditt namn, 
om över sundet du vill fara!»



Tor sade: 
9. »Mitt namn skall jag säga, 
fast jag sakskyldig vore, 
och nämna all min ätt. 
Jag är Odens son, 
Meiles broder 
och Magnes fader, 
styrkans herre bland gudar; 
du står med Tor och språkar. 
Det vill jag nu spörja, 
vad du heter.»

Färjkarlen sade: 
10. »Harbard jag heter, 
håller ej namnet hemligt.»

Tor sade: 
11. »Varför hemlighålla namnet, 
om ej hämnd för brott du rädes?»

Harbard sade: 
12. »Om än hämnd jag räddes, 
jag mig reda skulle 
mot en sådan, som du är, 
om ej till döden jag bestämts.»

Tor sade: 
13. »Otäckt jag tycker att vada 
över vågen till dig 
och väta min börda. 
Jag skulle ge dig, ditt kräk, 
för dina kränkande ord, 
komme jag blott över sundet.»

Harbard sade: 
14. »Här skall jag stå, 
och härifrån dig bida; 
efter Rugners död 
du ej dråpligare mött.»

Tor sade: 
15. »Det vill du nu nämna, 
då jag nappades med Rungner, 
den stormodige jätten, 
av sten var hans huvud; 
dock fick jag honom att falla 
och för mig segna. 
Vad tog du dig till, medan dess, Harbard?»

Harbard sade: 
16. »Med Fjolvar jag var 
hela fem vintrar 
på den ö 
som Allgrön heter. 
Där fingo vi strida 
och stridsmän fälla, 
mycket fresta 
och mö vinna.»

Tor sade: 
17. »Hur artade sig kvinnorna edra?»

Harbard sade: 
18. »Muntra kvinnor hade vi, 
om de kloka mot oss varit; 
gott huvud de hade, 
om oss hulda de varit. 
De av sand 
snodde rep 
och ur djupan dal 
däld grävde; 
dem alla jag ensam 
överlistade, 
sov hos systrar sju, 
hade all deras ynnest och älskog. 
Vad tog du dig till medan dess, Tor?»

Tor sade: 
19. »Jag dräpte Tjatse, 
dem kärve jätten; 
Allvaldes sons 
ögon jag kastade 
högt upp på klara himlen. 
Dessa äro minnen 
av mina storverk, 
som alla människor sedan se. 
Vad tog du dig till medan dess, Harbard?»

Harbard sade: 
20. »Trolöst svek 
jag mot trollpackor övade 
och lockade dem med list från männen. 
För en hård jätte, 
höll jag Lebard; 
han lät mig taga trollstav, 
men jag villade honom från vettet.»

Tor sade: 
21. »Med elakhet gav du då 
för goda gåvor lön.»

Harbard sade: 
22. »Den ena eken får, 
vad av den andra den skaver, 
sig själv sköter envar om. 
Vad tog du dig till medan dess, Tor?»

Tor sade: 
23. »Jag var i öster 
och ihjälslog jättars 
ondskefulla brudar, 
som till berget gingo. 
Jättars ätt vore stor, 
om alla levde, 
inga människor skulle 
inom Midgård dväljas. 
Vad tog du dig till medan dess, Harbard?»

Harbard sade: 
24. »Jag var i Valland 
och i vapenskiften deltog, 
jag hetsade furstar, 
men fred ej mäklade. 
Oden får jarlar, 
som hjältemodigt falla, 
med Tor får trälars släkt.»

Tor sade: 
25. »Ojämnt du skulle skifta 
mellan asarne folket, 
om du mäktade så mycket.»

Harbard sade: 
26. »Tor har jättelik styrka 
men intet hjärta i bröstet; 
av rädsla och skrämsel 
du skvatt in i handsken, 
och tycktes du då Tor ej vara. 
Du tordes varken, 
betagen av fruktan, 
fnysa eller nysa, 
så att Fjalar hörde.»

Tor sade: 
27. »Harbard, din svinpäls! 
Jag sloge dig ihjäl, 
om jag nådde dig nu över sundet.»

Harbard sade: 
28. »Varför nå mig över sundet, 
då sak ej finnes. 
Vad tog du dig till, då, Tor?»

Tor sade: 
29. »Jag var österut 
och ån värjde, 
när Svarangs söner 
satte mig an; 
sten de på mig slungade, 
åt seger föga gladdes, 
ty de måste först 
om fred mig bedja. 
Vad tog du dig till medan dess, Harbard?»

Harbard sade: 
30. »Jag var österut, 
med älskarinna jag pratade, 
lekte med den linvita 
och lönligt möte hade, 
gladde den guldbjärta, 
som gamman mig unnade.»

Tor sade: 
31. »Bra kvinnfolk ni kom till där.»

Harbard sade: 
32. »Jag behövde din hjälp, Tor, 
att behålla den linvita mö.»

Tor sade: 
33. »Jag skulle dig den lämna, 
om det lämpade sig.»

Harbard sade: 
34. »Jag lita på dig skulle, 
om du ej lurade mig.»

Tor sade: 
35. »Ej biter jag dig bakifrån, 
som brukad sko om våren.»

Harbard sade: 
36. »Vad tog du dig till medan dess, Tor?»

Tor sade: 
37. »Berserkars brudar 
jag bultade på Lässö; 
det värsta de förskyllat, 
villat hela folket.»

Harbard sade: 
38. »Neslig sak det var, Tor, 
då du slogs med kvinnor.»

Tor sade: 
39. »Vargkvinnor de voro 
men visst icke kvinnor; 
de stötte kull min farkost, 
som jag stöttat hade, 
hotade mig med järnklubba 
och jagade Tjalve. 
Vad tog du dig till medan dess, Harbard?»

Harbard sade: 
40. »Jag var i hären, 
som hit lät sina 
fanor fladdra 
och färga spjut röda.»

Tor sade: 
41. »Det vill du nämna, 
att du kom att oss olust bereda.»

Harbard sade: 
42. »Det skall jag dig böta 
med buktig armring, 
som de skiljemän sagt, 
som skötte vår förlikning.»

Tor sade: 
43. »Var hämtade du dessa 
så hånande ord, 
att jag aldrig hörde 
mera hånande.»

Harbard sade: 
44. »Dem har jag av de gamla 
gubbar lärt, 
som bo i hemmets högar.»

Tor sade: 
45. »Ett gott namn dock 
gav du stendösar, 
då du kallar dem hemmets högar.»

Harbard sade: 
46. »Om slik sak 
så jag dömer.»

Tor sade: 
47. »Din munvighet 
dig mindre väl bekommer, 
om jag tar och vadar över vägen; 
värre än vargen 
du vråla skall, 
om du får av hammaren hugg.»

Harbard sade: 
48. »Siv har en älskare hemma, 
honom vill du nog träffa; 
det storverket vill du öva, 
större skäl har du därtill.»

Tor sade: 
49. »Vad i munnen dig kommer, du talar, 
för att mig det värsta må tyckas. 
Din fega fähund, 
för mig du ljuger.»

Harbard sade: 
50. »Sant jag tror mig säga, 
sen är du på din resa; 
långt du vore kommen, Tor, 
om i lånad hamn du farit.»

Tor sade: 
51. »Harbard, din hare, 
du hindrat mig mycket.»

Harbard sade: 
52. »För Asa-Tor tänkte jag, 
att aldrig skulle 
en fäherde färden hindra.»

Tor sade: 
53. »Ett råd skall jag dig råda, 
ro du hit med båten; 
låt oss mer ej munhuggas, 
kom till Magnes fader!»

Harbard sade: 
54. »Far från sundet fjärran, 
förrän jag dig nekar.»



Tor sade: 
55. »Visa mig då vägen, 
när över vågen du vill mig ej färja!»

Harbard sade: 
56. »För litet är det att neka, 
långt det är att fara: 
en stund det är till stocken, 
en annan till stenen, 
håll så vägen till vänster, 
tills till Verland du kommer; 
där träffar Fjorgyn 
Tor, sin son, 
och skall lära vägen åt ättlingen 
till Odens länder.»

Tor sade: 
57. »Skall dit idag jag hinna?»

Harbard sade: 
58. »Hinna med slit och möda. 
Snön nog smälter, 
då solen stiger.»

Tor sade: 
59. »Kort blir vårt samtal, 
då med smädelse blott du svarar; 
att du med färjan mig vägrat, 
skall du få för, när vi träffas.»

Harbard sade: 
60. »Traska du i väg, 
dit där trollen dig tage!» 

Sången om Sigrdriva
Sigurd red upp på Hindarfjället och styrde sin kosa söderut till Frankland. På fjället såg han ett stort ljus, som om eld brunne, och det sken därav upp till himlen. Men när han kom dit, stod där en sköldborg och upp ur den en fana. Sigurd gick in i sköldborgen och såg, att en man låg där och sov i full rustning. Han tog först hjälmen av huvudet på honom, och då såg han, att det var en kvinna. Brynjan satt hårt, som om hon vore fastväxt. Då ristade han med Gram från halsöppningen hela brynjan ned igenom och så ut genom båda ärmarna. Därpå tog han brynjan av henne, och hon vaknade och satte sig upp, fick se Sigurd och sade:

1. »Vad bet på brynjan? 
Vi bröts min sömn? 
Vem fogade, att fjättrarna 
föllo, de blekgrå?»

Han svarade: 
»Sigmunds son; 
Sigurds svärd 
åt korpen riste lik 
för kort tid sedan.»

Hon svarade: 
2. »Länge jag sov, 
länge var jag somnad, 
länge få människor lida. 
Oden vållar, 
att icke jag mäktade 
slita min djupa sömn.»

Sigurd satte sig ned och frågade henne om hennes namn. Hon kallade sig Sigrdriva och var valkyria. Hon sade, att två konungar hade stridit: den ene hette Hjalmgunnar, han var då gammal och en den störste krigare, och Oden hade lovat honom seger, men:

den andre hette Agnar, 
Audas broder, 
som ingen varelse 
ville hjälpa.

Sigrdriva fällde Hjalmgunnar i striden, men Oden stack henne med sömntörne till hämnd därför och sade att hon aldrig mera skulle kämpa och giva seger i strid, utan sade, att hon skulle gifta sig. »Men jag sade honom, att jag gav ett löfte däremot att icke gifta mig med någon man, som kunde rädas.» Han svarar och ber henne lära honom vishet, om hon visste tidender ur alla världar.

Sigrdriva sade: 
3. »Hell dag! 
Hell dagens söner! 
Hell natt och närmaste fränka! 
Blicken på oss 
med blida ögon, 
gen seger åt oss, som här sitta!

 Sigrdriva

4. Hell eder, asar! 
Hell er, asynjor! 
Hell dig, du givmilda jord! 
Ord och visdom 
oss två given 
och läkande händer i livet!»

Hon tog då ett horn fullt av mjöd, och gav honom en minnesdryck:

5. »Jag bjuder dig öl, 
du brynjetings apel, 
blandat med styrka 
och starkhets ära. 
Det är fullt av sånger 
och hugsvalande stavar, 
goda galdrar 
och gammanrunor.

6. Segerrunor skall du kunna, 
om seger du vill hava, 
och sätta dem på svärdets fäste, 
somliga på slagstången, 
somliga pa svärdkavlen 
och nämna två gånger Tyr.

7. Ölrunor skall du kunna 
om du vill, att annans hustru 
ej sviker dig, då säker du tror dig. 
På hornet skall du rista dem 
och på handens bak 
och märka på nageln Naud.

8. Fyllda bägarn signa 
och för fara dig akta, 
du skall lägga i vätskan lök; 
då vet jag, 
att det varder dig aldrig 
något menligt i mjödet blandat.

9. Hjälprunor skall du kunna, 
om du hjälpa vill, 
och lösa livsfrukt från kvinnor. 
I handen skall du dem rista 
och om handlederna spänna 
och bedja diserna giva dig hjälp.

10. Bränningsrunor skall du rista, 
om bärga du vill 
på havet seglets hästar. 
På stammen skall man dem rista 
och på styrårans blad 
och bränna dem i äran med eld. 
Så brådstört är ej brottsjö, 
så blå ej vågor, 
att ej från havet du helbrägda kommer.

11. Kvistrunor skall du kunna, 
om kunnig du vill vara 
att som läkare se på sår. 
Skriv dem på barken 
och det skogens träd, 
vars lövkvistar luta åt öster.

12. Målrunor skall du kunna 
att icke någon människa 
med hat skall harm dig löna. 
Dem snor man om, 
dem sveper man om, 
dem sätter man alla tillsamman, 
på det ting, 
där talrik menighet 
råkas till fullsutten rätt.

13. Tankerunor skall du kunna, 
om du tankekraft vill äga 
mer än varje man. 
Dessa tydde, 
dessa tecknade, 
dessa runor betänkte Ropt, 
av den saft, 
som sipprat hade 
ur Heiddraupners huvudskål 
och ur Hoddrovners horn.

 Oden vid Mims lik

14. På berget han stod 
med Brimers eggar 
och hade på huvudet hjälm. 
Då höjde Mims huvud 
först sin rådande röst 
och sade sanna ord.

15. Sade dem på skölden ristade, 
som för skinande guden står, 
på Arvakrs öra, 
och Alsvinns hov 
på det hjul, som går runt 
under Rungners banes vagn, 
på Sleipners tänder 
och på slädens fjättrar.

16. På björnens ramar 
och på Brages tunga, 
på ulvens klor 
och på örnens näbb, 
på blodiga vingar 
och på brons landfäste, 
på förlossande love 
och i lisans spår.

17. På glas och på guld 
och på godlyckesmycken, 
i vin och i vört 
och på välbehaglig sittplats, 
på Gungners udd 
och på Granes bröst, 
på nornans nagel 
och på näbben av ugglan.

18. Alla avskavna blevo, 
som in voro ristade 
och mängda med det heliga mjöd 
och sända vida vägar. 
De äro hos asar, 
de äro hos alfer, 
somliga hos visa vaner, 
somliga hos människors menighet.

19. Det är bokrunor, 
det är bärgerunor, 
och alla ölrunor, 
och kostliga kraftrunor 
för den som utan villa 
och utan att dem spilla 
kan dem sig till båtnad bruka. 
Lev väl, om du lärt dem, 
tills gudamakterna förgås!

20. Nu skall du välja, 
då val dig bjudes, 
du vassa vapnens stam! 
Skall jag tala eller tiga? 
Tänk därpå själv! 
Allt ont är av ödet tillmätt.»

 Sigurd hos Sigrdriva

Sigurd sade: 
21. »Fly jag ej skall, 
fast förfallen åt död, 
blödig är jag ej boren. 
Dina vänskapsråd 
alla vinna jag vill, 
så länge som jag lever.»

Sigrdriva sade: 
22. »Det råder jag dig för det första, 
att mot dina fränder, 
utan vank du må vara. 
Hämnas må du ej, 
fast harm de dig göra; 
det båtar dig bäst efter döden.

23. För det andra jag dig råder, 
att du ed icke svär, 
om ej därmed sanning du säger. 
Svåra följder 
har sviken förlikning; 
usel är menedig man.

24. För det tredje jag dig råder, 
att du på tinget 
ej strider med stolliga sällar, 
ty ovis man 
ofta säger 
värre ord, än han vet.

25. Allt är svart; 
säger du intet, 
så tyckes du blödig boren 
eller med sanning sakförd. 
Farligt är hembygdens folkprat, 
lyder det ej till ditt lov. 
Låt andra dagen 
honom uppgiva andan 
och löna så folk för lögn.

26. För det fjärde jag dig råder, 
om det bor en fläckfull 
trollpacka tätt invid vägen. 
Hellre giv dig i väg 
än gästa där, 
även om natten är nära!

27. Ögon som spana, 
önskvärda äro, 
då i vrede vapen skiftas; 
ofta vrångvisa kvinnor 
vid vägen sitta, 
som döva svärd och sinne.

28. För det femte jag dig råder, 
fast du ser fagra 
brudar på bänkarne sitta, 
låt ej de silversmyckade 
för din sömn råda, 
locka ej i kärlek dem till kyssar!

29. För det sjätte jag dig råder, 
om det sker bland män, 
att vid öl fällas avoga ord, 
giv dig ej i delo 
med druckna slagskämpar; 
vin stjäl mångens vett.

30. Öl och trätor 
ha ofta varit 
mången man till sorg; 
somliga till undergång, 
somliga till ofärd, 
mycket vållar människor ve.

31. För det sjunde jag råder dig, 
om du själv i delo 
råkar med modiga män, 
bättre är slåss 
än brännas inne 
själv med gård och grund.

32. För det åttonde jag dig råder 
att akta dig för ont 
och all slags falskhet fly. 
Ej mö må du locka 
eller mans hustru 
och till brottslig älskog ej egga.

33. För det nionde jag dig råder 
att ge nödig vård åt lik, 
evar dem i världen du varsnar, 
om av sjukdom de dött, 
om på sjön de dött, 
om dem vapen på valplatsen dödat.

34. Bad skall man göra 
åt dem, som bortgångna äro, 
två deras händer och huvud; 
dem kamma och torka, 
förrn de komma i kista, 
och bedja dem saligen sova.

35. För det tionde jag dig råder, 
tro du aldrig ord 
av en fredlös fiendes son! 
Är du broderns baneman 
eller har fadern du fällt, 
är en ulv i unge sonen, 
fast glad han göres med guld.

36. Aldrig hinna harm 
och hätskhet att somna 
och sorgen lika litet. 
Att få vett och vapen 
är vanskligt för fursten, 
som främst i folket skall gå.

37. För det elfte jag dig råder, 
att för ont du dig aktar 
i varje fall från en vän. 
Jag tror furstens liv 
ej långt skola bliva; 
stora strider begynna. 

Sången om Skirner
Frej, Njords son, hade en dag satt sig i Lidskjalv och såg ikring alla världar. Han såg in i Jotunheim och såg där en fager mö, när hon gick från sin faders storstuga till kvinnostugan; därav fick han stor hjärtesorg. Skirner hette Frejs skosven. Njord bad honom uppmana Frej att tala ut.

 Njord

Då sade Skade: 
1. »Res dig nu, Skirner, 
gå raskt att bedja 
vår son om samtal, 
och fråga den vise, 
på vem han kan vara 
så övermåttan ond!»

Skirner sade: 
2. »Vreda ord 
jag väntar av er son, 
om jag går att tala honom till 
och fråga den vise, 
på vem han kan vara 
så övermåttan ond.»

Skirner sade: 
3. »Säg du mig, Frej, 
du furste bland gudar, 
det som jag veta vill, 
vi allena du sitter 
i den långa salen 
om dagarna, min drott!»

Frej sade: 
4. »Vi skulle jag yppa 
ungersven, för dig 
min svåra sorg, 
ty skimrande sol 
skiner alla dagar 
men lyser dock ej, som jag åtrår.»

Skirner sade: 
5. »Så mycken din åtrå 
jag menar ej vara, 
att förtro den åt mig du ej törs, 
ty unga vi fordom 
fostrades tillsamman, 
väl vi två varann kunna tro.»

 Skade

Frej sade: 
6. »I Gymers gårdar 
jag gånga såg 
en mö, som till kärlek mig tjusat; 
armarne lyste, 
och återsken 
gåvo både himlen och havet.

7. Mer mön är mig kär 
än en mö någonsin 
för en ung man i all tid har varit; 
av asar och alfer 
ingen vill, 
att vi skola vara tillsammans.»

Skirner sade: 
8. »Häst mig då giv, 
som hastigt mig bär 
över mörk, trolsk, fladdrande flamma, 
och det svärd, 
som svingar sig självt, 
förgörande jättars ätt!»



Frej sade: 
9. »En häst jag dig då giver, 
som hastigt dig bär 
över mörk, trolsk, fladdrande flamma, 
och det svärd, 
som svingar sig självt, 
om dristig den är, som det drager.»

Skirner talade till hästen: 
10. »Mörkt är det ute; 
inne är tiden, 
att vi fara över våta fjäll, 
över tursars tillhåll; 
båda vi oss bärga 
eller oss båda tar 
den mycket mäktige jätten.»

Skirner red in i Jotunheim till Gymers gårdar. Där voro arga hundar bundna framför ledet på den inhägnad, som var omkring Gärds sal. Han red dit, där en fäherde satt på högen, och tilltalade honom:

11. »Säg du, herde, 
som på högen sitter 
och vaktar åt varje håll, 
hur med den unga mön 
till möte jag kommer 
för Gymers gläfsande hundar!»

Herden sade: 
12. »Är åt döden du vigd 
eller död allaredan? 
Om möte du alltid 
skall miste gå 
med Gymers goda mö.»

Skirner sade: 
13. »Bättre råd jag känner 
än kinka och klaga, 
då till färd man är färdig; 
intill en dag 
blev min ålder utmätt 
och livets längd bestämd.»

Gärd sade: 
14. »Vad är det för buller 
och bråk jag hör 
inne här i vårt hus; 
jorden darrar 
och därav alla 
Gymers gårdar skälva.»

En tjänstekvinna sade: 
15. »Det står en man härute, 
stigen från hästryggen, 
i gräset får gångaren beta.»

Gärd sade: 
16. »Bed honom in 
i vår boning stiga 
och dricka det mustiga mjöd; 
dock med ängslan jag anar 
att härute är 
min broders baneman.»

17. »Vem är det av alfer 
eller asars söner 
eller visa vaner? 
Vi kom du ensam 
över ursinning eld 
att se vår sal?»

Skirner sade: 
18. »Jag är ej av alfer 
eller asars söner 
eller visa vaner; 
dock kom jag ensam 
över ursinning eld 
att se eder sal.

19. Elva äpplen 
jag äger av guld, 
dem som gåva dig, Gärd, skall jag giva, 
att köpa din älskog 
och, att kärast dig Frej 
är av alla, för sann di säger.»

Gärd sade: 
20. »Elva äpplen 
jag aldrig tager 
för att vara någon till viljes, 
Aldrig vi, jag och Frej, 
medan vårt liv varar, 
skola båda tillsammans bo.»

Skirner sade: 
21. »Jag bjuder dig ringen, 
som bränd blev 
med Odens unge son; 
åtta lika tunga 
av honom drypa 
varje nionde natt.»

Gärd sade: 
22. »Jag bryr mig ej om ringen, 
fast bränd han är 
med Odens unga son; 
guld mig ej fattas 
i Gymers gårdar; 
jag får av min faders gods.»

Skirner sade: 
23. »Ser du detta svärd, mö? 
smalt och sirat, 
som jag här i handen har; 
huvudet hugga 
av halsen skall jag dig, 
om ej mig ditt jaord du giver.»

Gärd sade: 
24. »Tvång jag aldrig 
tåla vill 
för att vara någon till viljes; 
dock känner jag nog, 
att kämpar som du 
och Gymer till kamp skola komma.»

Skirner sade: 
25. »Ser du detta svärd, mö, 
smalt och sirat, 
som jag här i handen har; 
för eggen däruppå 
skall åldrig jätte segna, 
faller i döden din fader.

26. Med tamtrollspö slår jag dig, 
och tämja dig skall jag, 
mö, att vara mig till viljes; 
dit måste du gå, 
där människors söner 
sedan dig aldrig se.

27. På örnens klippa 
du arla skall sitta, 
blicka bort ur världen, 
blänga hän mot Hel. 
Mat mer led dig vare 
än för människors barn 
glänsande ormen är.

28. Till undran du blive, 
då ut du kommer. 
På dig må Rimner bliga, 
på dig vem helst må stirra; 
vittberyktad du varde 
mer än väktaren hos gudar; 
gape du från grindarne ut!

29. Sinnessvaghet, våpighet, 
smärta och otålighet; 
må tåren din växa med betrycket! 
Sätt dig ned, 
och säga dig skall jag 
en svår sorgens våg 
och tvefaldigt trångmål.

30. Gastar skola 
dig gruvligt plåga 
alltjämt i jättarnas gårdar. 
Var dag från ditt rum 
till rimtursars sal 
du vanke viljesvag, 
du vanke viljelös! 
Med gråt för gamman 
må till godo du hålla 
och ledsaga ditt betryck med tårar!

31. Med trehövdad turs 
skall du tillbringa livet 
eller ingen make möta. 
Ditt sinne sorg gripe, 
bekymmer dig bekymre! 
Var du som tisteln, 
som man trycker ihop, 
mot slutet av sädesskörden!

32. Till skogen jag vandrade, 
till de växande träd 
en trollstav att träffa, 
och trollstav jag träffade.

33. Vred är dig Oden, 
vred på dig asafursten, 
Frej skall din fiende vara. 
Ondskefulla mö, 
du ådragit dig 
gudarnes gränslösa vrede.

34. Höre det jättar, 
höre det rimtursar, 
Suttungs söner, 
och samtliga asar, 
hur jag förbjuder, 
hur med bann jag belägger, 
för mön människors samkväm, 
för mön att med människor umgås!

35. Rimgrimner heter tursen, 
som du tillhöra skall 
långt nedom likgrinden. 
Dig trashankar där 
på trädens rötter, 
getters spillning give! 
Ädlare dryck 
må du aldrig få, 
du mö, emot din vilja, 
du mö, men med min vilja!

36. Turs jag ristar 
och trenne stavar: 
otukt, lidelse och otålighet. 
Jag ristar det så bort, 
som jag ristade det dit, 
om sådant nödigt synes.»

Gärd sade: 
37. »Hellre, sven, då, hell dig! 
Här får du bägarn, 
full med flerårigt mjöd! 
Tänkt dock jag hade, 
att mitt tycke aldrig 
vanernas ättling skulle vinna.»

Skirner sade: 
38. »Om ärendet mitt 
vill allt jag veta, 
innan hädan hem jag rider, 
när vid ett möte 
du medgiva vill, 
att sonen av Njord dig nalkas.»

Gärd sade: 
39. »Barre heter, 
som båda vi känna, 
lunden, lugn och stilla; 
efter nio nätter 
åt Njords son 
skall Gärd där unna sin älskog.»

Då red Skirner hem; Frej stod ute och hälsade honom och sporde honom om nyheter:

40. »Säg mig, Skirner, 
förrn du sadel av häst tar, 
och stiger ett steg framåt, 
vad gjort du har 
i Jotunheim 
till bästa för bådas vår önskan!»

Skirner sade: 
41. »Barre heter, 
som vi båda känna, 
lunden, så lugn och stilla; 
efter nio nätter 
åt Njords son 
skall Gärd där unna sin älskog.»

Frej sade: 
42. »Lång är en natt, 
långa äro två, 
hur kan jag under tre tråna? 
Ofta en månad 
mig mindre tycktes 
än halva denna natt av nöd.» 

Sången om Regin
Sigurd gick till Hjalpreks hästhjord och valde sig därav en häst, som sedan kallades Grane. Då hade Regin, Reidmars son, kommit till Hjalprek; han var händigare än varje annan och dvärg till växten; han var klok, grym och trollkunnig. Regin gav Sigurd uppfostran och undervisning och tyckte mycket om honom. Han sade Sigurd om sina föräldrar och hur det hänt sig, att Oden och Höner och Loke hade kommit till Andvarafors; i den forsen var en stor hop fiskar. En dvärg hette Andvare; han var länge i forsen i en gäddas skepnad och skaffade sig mat. Otr (utter) hette vår broder, sade Regin, och han gick ofta i forsen i en utters skepnad; han hade tagit en lax och satt på åstranden och åt den blundande. Loke kastade en sten på honom, så att han dog; asarne tyckte sig hava haft mycken lycka och flådde skinnet av uttern. Samma kväll sökte de att få gästa hos Reidmar och visade sitt jaktbyte. Då togo vi dem till fånga och ålade dem för att lösa sitt liv att fylla utterskinnet med guld och hölja det utanpå också med rött guld. Då sände de Loke att skaffa guldet; han gick till Ran och fick hennes nät och begav sig därpa till Andvarafors och kastade nätet för gäddan, men hon lopp i nätet.

Då sade Loke: 
1. »Vad är det för fisk, 
som i floden ränner, 
kan sig ej för fara frälsa. 
Lös du ditt huvud 
ur Hels våld, 
skaffa mig guldets glans!»

Gäddan sade: 
2. »Andvare heter jag, 
Oin hette min fader, 
i mången fors jag farit; 
en olycklig norna 
i urtid bestämde, 
att jag skulle i vattnet vada.»

Loke sade: 
3. »Säg du, Andvare, 
om du äga vill 
ditt liv i de levandes salar! 
Vad straff möter 
människors söner 
om med ord de ömsesidigt såra?»

Andvare sade: 
4. »Mycken vedergällning 
få människors söner, 
som i Vadgelmer vada. 
Från de osanna ord, 
som på en annan man ljuger, 
gå grenarna ganska långt.»

Loke såg allt det guld! som Andvare ägde, men då han hade lämnat fram guldet, så hade han kvar en ring, och den tog Loke av honom. Dvärgen gick in i stenen och sade:

5. »Detta guld 
som Gust hade, 
skall tvänne bröder 
till bane varda 
och åtta furstar 
egga till strid; 
ingen människa skall 
av mitt gods njuta.»

Asarne betalade Reidmar pengarne och stoppade upp utterskinnet och reste det på fötter; därpå skulle asarne stapla upp guldet och hölja. Men när det var gjort, gick Reidmar fram och såg ett morrhår och bad dem hölja. Da drog Oden fram ringen Andvaranaut och höljde håret.

Då sade Loke: 
6. »Guld är dig nu givet, 
och gäldat är dig 
mycket för mitt huvud. 
Åt din son blir ej 
sällhet bestämd, 
det varder bådas eder bane.»

Reidmar sade: 
7. »Gåvor du gav, 
du gav ej vängåvor, 
du gav ej av gott hjärta. 
Ert liv I skullen 
förlora fått, 
om jag anat er olycksspådom.»

Loke sade: 
8. »Än värre är 
- det veta jag tror mig - 
den fränders fejd, som hotar. 
De furstar tror jag 
ej födda ännu, 
som till oenighet det är ämnat.»

Reidmar sade: 
9. »Över röda guldet 
tror jag mig råda skola, 
så länge som jag lever. 
För ditt hot 
ej ett dugg jag rädes. 
Hallen nu hem härifrån!»

Favner och Regin krävde Reidmar på frändeböter efter sin broder Otr. Han sade nej därtill, och Favner stack igenom sin fader Reidmar med svärdet, medan han sov. Reidmar ropade då på sina döttrar:

10. »Lyngheid och Lovnheid, 
veten, livet mitt är ute! 
Mycket är, vartill tvång tvingar.»

Lyngheid sade: 
»Få systrar torde, 
fast fadern mistats, 
hämnas på broder sin harm.»

Reidmar sade: 
11. »En dotter dock föd, 
du dis med ulvahåg, 
om ej du får 
med fursten en son. 
Giv mön en man, 
då så mycken är nöden, 
då skall hennes son 
hämnas din sorg.»

Favner tog allt guldet. Då bad Regin att få sitt fadersarv, men Favner sade nej därtill. Då sökte Regin råd av Lyngheid, sin syster, hur han skulle få ut sitt fadersarv.

Hon sade: 
12. »Med blidhet din broder 
du bedja skall 
om arv och huldare håg. 
Ej synes det rätt, 
att med svärdet du skall 
fordra av Favner gods.»

Dessa ting sade Regin för Sigurd. En dag då han kom till Regins hus, blev han väl emottagen.

Regin sade: 
13. »Hit är Sigmunds 
son kommen, 
snabbtänkt sven, 
till salarne våra. 
Mod har han mera 
än man, som är gammal; 
av vilde vargen 
väntar jag rov.

14. Stridsdjärve fursten 
fostra jag skall, 
nu är Yngves ättling 
till oss kommen. 
Han bliver den främste 
furste under solen, 
hans ödestråd ligger 
kring alla land.»

 Sigurd

Sigurd var sedan ständigt hos Regin, och han sade Sigurd, att Favner låg på Gnitaheden och var i en orms skepnad. Han hade en skräckhjälm, som allt levande räddes för. Regin gjorde åt Sigurd ett svärd, som hette Gram; det var så vasst, att han stack ned det i Ren och lät en ulltapp driva för strömmen, och det skar igenom ulltappen liksom vattnet. Med detta svärd klöv Sigurd sönder Regins städ. Därefter eggade Regin Sigurd att döda Favner, men han sade:

15. »Hundings söner 
högt skola skratta, 
de som ändade 
Eylimes liv, 
om fursten mera 
manas att söka 
fagra ringar 
än fadershämnd.»

Konung Hjalprek gav Sigurd skepp och folk för att hämna sin fader. De fingo en stor storm och kryssade framför en bergsudde. En man stod på berget och sade:

16. »Vilka rida där 
med Rävils hästar 
på höga böljor, 
på brusande hav? 
Över segelspringarne 
svallet sprutar; 
mot vinden skola ej 
vågfålar stå sig.»

Regin sade: 
17. »Här är Sigurd och jag 
på simmande plankor, 
by är oss given 
var bane nära, 
över stävens plankor 
störtsjön bryter, 
fartygen sjunka. 
Vem frågar oss därom?»

Mannen sade: 
18. »Jag kallades Nikar, 
då jag korpen gladde, 
volsung unge, 
och på valplatsen stred. 
Nu kan du kalla 
karlen på berget 
Feng eller Fjolner; 
eder följa vill jag få.»

De lade då i land, karlen gick ombord, och då lade sig stormen.

Sigurd sade: 
19. »Säg mig, Nikar, 
då således gudars 
och människors varsel du vet! 
Vilka varsel vittna, 
då man väntar strid, 
bäst vid svärdens svingning?»

Nikar sade: 
20. »Många äro goda, 
om människor dem visste, 
varsel vid svärdens svingning. 
Pålitligt sällskap 
tror jag svarte korpen 
vara för väpnad man.

21. Ett annat är, 
om ut du kommit 
och färdig är att fara, 
du ser tvänne 
tappra män 
stå tätt utanför stugan.

22. Ett tredje det är, 
om det träffar in, 
att ulv under askgrenar tjuter; 
över hjälmklädda män 
ges dig varsel om seger, 
om först du ser deras färd.

23. Ingen skall kämpa 
med ansiktet vänt 
mot månens syster, 
då sent hon skiner. 
Seger de hava, 
som se kunna, 
de käcka kämpar, 
eller kilformigt fylka.

24. Det är mycket farligt, 
om med foten du snavar, 
när du till valplats vandrar; 
då stå på båda sidor 
svekfulla diser 
och vilja dig sårad se.

25. Kammad och tvagen 
var klok skall vara 
och på morgonen mätt, 
ty ovisst är, 
var till afton han kommer; 
illa är av järtecken gäckas.»

Sigurd hade en stor strid med Lyngve, Hundings son, och hans bröder; där föll Lyngve och hans två bröder. Efter striden sade Regin:

26. »Nu är blodig örn 
med bitande svärd 
på ryggen av Sigmunds 
baneman ristad; 
ingen fursteson 
främre varit, 
som blodade jorden 
och gödde korpen.»

Hem for Sigurd till Hjalprek; da eggade Regin Sigurd till att döda Favner. 

Tredje kvädet om Gudrun
Herkja hette Atles trälkvinna; hon hade varit hans frilla. Hon sade för Atle, att hon hade sett Tjodrek och Gudrun tillsammans. Atle var då mycket ledsen.

Då sade Gudrun: 
1. »Varför är du, Atle, 
alltid, du Budles son, 
ledsen till sinnes? 
Vi ler du aldrig? 
Mer gärna ville 
jarlarne väl, 
att vid män du talte 
och mig såge.»

Atle svarade: 
2. »Mig grämer, Gudrun, 
Gjukes dotter, 
vad Herkja mig 
i hallen sade, 
att hon såg dig och Tjodrek 
sova under täcket 
och lägga kärligt 
linnet om er.»

3. »Dig om allt det 
eder jag svärja 
vill vid den heliga 
vita stenen, 
att jag med Tjodrek 
gjorde ej sådant, 
som kvinna eller man 
ej kunde få företa.

4. Blott en enda gång 
den orädde fursten, 
härarnes hövding 
om halsen jag föll. 
Andra voro 
våra samtal, 
då vi två sorgsna 
tillsamman språkade.

5. Till oss kom Tjodrek 
med trettio man, 
ingen enda lever 
av alla de trettio. 
Du avhänt mig broder 
och brynjeklädda kämpar, 
du avhänt mig samtliga 
släktingar, de närmaste.

6. Sänd efter Saxe, 
södermännens furste, 
han kan viga vattnet 
i vällande kittel.»

7. Sju hundraden män 
in i hallen gingo, 
innan konungens hustru 
stack handen i kitteln.

Gudrun sade: 
8. »Nu kommer ej Gunnar, 
nu kallar jag ej Hogne, 
aldrig mer jag ser 
mina älskade bröder. 
Med svärd skulle Hogne 
slik orätt hämna, 
nu har jag själv att visa 
beskyllningens falskhet.»

9. Till bottnen hon sträckte 
bländvit handlove, 
och upp hon tog 
ädelstenar. 
»Skåden nu, män, 
skuldlös är jag vorden, 
genom heligt prov, 
hur än kitteln sjuder.»

10. Då jublade Atles 
hjärta i bröstet, 
då Gudruns händer 
han hela såg: 
»Nu skall Herkja 
hit till kitteln, 
hon, som skyllde Gudrun 
för skändlighet.»

11. Något ömkligt den ej såg, 
som ej åsåg det, 
hur på Herkja 
händerna skållades. 
Ned i ruttnande kärr 
de körde den mön. 
Så blev oförrätten Gudrun 
återgäldad. 
Den höges sång
1. Alla dörrar, 
innan in man går, 
skarpt skådas skola, 
skarpt granskas skola, 
ty ovisst är att veta, 
var ovänner sitta 
borta på salens bänkar.

2. I givande, hell er! 
Gäst är in kommen, 
Sägen, var sitta han skall! 
Brått har den, 
som på bränderna vid härden 
skall fresta, vad framgång han får.

3. Eld behöver, 
den in har kommit, 
och kall har blivit om knäna. 
Mat och kläder 
den man tarvar, 
som har över fjällen farit.

4. Vatten tarvar 
vandrarn, som kommer till måltid, 
handduk och vänlig välkomst; 
välvilligt sinne, 
om han sådant kan vinna, 
samspråk och bjudning tillbaka.

5. Vett behöver, 
den som vida färdas; 
lätt är hemma vadhelst. 
Mång ögonkast får, 
den som intet förstår 
och sitter med kloka tillsammans.

6. Över sitt förstånd 
skall man stolt ej vara, 
fasthellre i väsendet varsam! 
När en klok och sluten 
kommer till gården, 
sällan den försiktige sig skadar, 
ty osvikligare vän 
man aldrig får 
än mycket mannavett.

7. Den varsamme gästen, 
som till gille kommer 
tiger under lyssnande tystnad; 
med öronen hör efter, 
med ögonen skådar, 
så spanar var klok och spejar.

8. Säll är den, 
som åt sig vinner, 
lovord och lisa i nöden. 
Otryggt är allt, 
som man äga skall, 
buret i andras bröst.

9. Säll är den, 
som för sig äger 
lovord och förstånd uti livet, 
ty onda anslag 
man ofta rönt 
alstras ur andras bröst.

10. Bättre börda 
man bär ej på vägen 
än mycket mannavett. 
På främmande ort 
går det framför guld. 
Slikt är den torftiges tillflykt.

11. Bättre börda 
man bär ej på vägen 
än mycket mannavett. 
Sämre vägkost 
man ej släpar över fältet 
än övermått utav öl.

12. Ej är så gott, 
som gott man säger, 
öl för människors ätt; 
ty mindre en man, 
ju mera han dricker, 
vet till sig, vad tankar han har.

13. Glömskans häger heter, 
den över glatt lag svävar; 
han snattar från män deras sans. 
Med den fågelns fjädrar 
jag fjättrad blev 
i Gunnlods gård.

14. Drucken jag blev, 
blev döddrucken 
hos den förfarne Fjalar. 
Gille är ypperst, 
då var gäst går hem 
med sinnen i full sans.

15. Tyst och klok 
vare konungason, 
och djärv, när strid står; 
munter och glad 
bland män envar, 
tills han av döden drabbas!

16. Ovis man 
tror sig alltid skola leva, 
om för vapenskifte han sig aktar, 
men ålderdomen giver 
honom ingen frid, 
fast honom spjuten spara.

17. En gäck stirrar, 
när han till gille kommer; 
han talar om allt eller tiger; 
på samma gång, 
som en sup han får, 
då är det slut med hans slughet.

18. Blott den vet, 
som vida reser 
och fjärran farit har, 
vad lynnesart 
leder envar. 
Han vet, vad vett är.

19. Håll ej på hornet, 
drick dock hovsamt själv, 
tala, vad som höves, eller tig! 
För det okynnet 
ingen dig tadlar, 
att du tidigt sängen söker.

20. Glupske slukaren, 
om besinning han ej vet, 
äter sig ohälsa. 
Löje skaffar ofta 
i lag med okloka 
åt enfaldig man hans mage.

21. Hjordar veta 
när vända hem de skola, 
och gånga då från gräset, 
men ovis man 
aldrig känner 
sin egen mages mått.

22. En eländig man 
och illasinnad 
gör hån åt vad som helst; 
det vet han icke, 
som han veta behövde, 
att honom fel ej fattas.

23. Ovis man 
alla nätter vakar, 
grubblar och grämer sig för allt; 
matt är han, 
när morgonen kommer; 
vedermödan är, som den var.

24. Ovis man 
tror alla vara 
vänner, som vänligt le; 
han förstår icke, 
fast de stämpla mot honom, 
om han bland sluga sitter.

25. Ovis man 
tror alla vara 
vänner, som vänligt le; 
när på tinget han kommer, 
det ter sig klart, 
att få hans talan föra.

26. Ovis man 
tror sig allt veta. 
när i vrå i skygd han vistas; 
men slätt han vet, 
vad han svara skall, 
när män hans förmåga fresta.

27. Ovis man, 
som bland andra kommer, 
gör bäst i att tyst förbliva; 
ingen vet, 
att han intet kan, 
om ej för ymnigt han ordar. 
Ingen känner 
den, som ingenting vet, 
om icke för ymnigt han ordar.

28. Klok den synes, 
som kunnig är 
att spörja och spörsmål besvara. 
Hemligt aldrig 
kan hållas sådant, 
som går ifrån mun till mun.

29. Alltför mycket talar, 
den som aldrig tiger, 
av ord med ingen mening. 
Hastig tunga, 
som ej hålles i styr, 
ofta sig ofärd pratar.

30. Till ögnagyckel 
skall man annan ej hava, 
om han gör som gäst besök. 
Klok mången tyckes, 
om han ej tilltalas, 
och helskinnad hållas han får.

31. Klok förefaller, 
den till flykten tager, 
en gäst, som är hånfull mot gäst. 
Föga den vet, 
som flinar vid måltid, 
om han med gramsne ej glammar.

32. Många män 
med mångprövad vänskap 
gyckla med varandra vid gillet. 
Alltid det är 
ett upphov till strid, 
att gäst tvistar med gäst.

33. På morgonen en man, 
sig måltid rikligt skaffe, 
om han till bekanta ej kommer; 
annars sitter han och snappar, 
som svulten han vore, 
och kan föga fråga.

34. Stor omväg 
till ovän är, 
fast vid vägen hans stuga stode; 
men till god vän 
på gen vägar, 
vore han än fjärran faren.

35. Gå skall man, 
ej är gott, att gäst 
är ständigt på samma ställe. 
Ljuv bliver led, 
om länge kvar 
på en annans bänk han bliver.

36. Ett bo är bäst, 
fast blott helt litet, 
herre är hemma envar. 
Fast man tågor har till tak 
och blott två getter äger, 
är det bättre än bedja om mat.

37. Ett bo är bäst, 
fast blott helt litet, 
herre är hemma envar. 
blödande är hjärtat 
på den, som bedja skall 
sig mat till varje mål.

38. Från sina vapen 
ej vike en man 
på fältet ett enda fjät, 
ty ovisst är att veta, 
när ute på vägen 
spjutets spets kan tarvas.

39. Ej så givmild man 
eller gästfri jag fann, 
att ej åt gåvor han gladdes, 
eller så litet snål 
på sitt gods, 
att led vore lön, om han finge.

40. Den som välstånd 
förvärvat har, 
skall torftighet ej tåla; 
ofta spars åt okär, 
vad åt älskling var ämnat; 
mycket går värre, än man väntat.

41. Med vapen och kläder 
glädje vänner varandra! 
Själv man skönjer det bäst. 
Genom gengåvor vänskapen 
varar längst; 
om annars det vill sig väl.

42. Till sin vän 
skall man vän vara 
och vedergälla gåva med gåva; 
med löje skall man 
löje gälda 
och försök att lura med lögn.

43. Till sin vän 
skall man vän vara, 
till honom och hans vän; 
men till oväns vän 
skall ingen man 
någonsin vän vara.

44. Vet du, om vän du har, 
som du väl tror 
och gott av honom vill hava; 
förtrolig skall du vara 
och vängåvor skifta, 
träffa honom titt och ofta.

45. Om du har en annan, 
som du illa tror, 
och av honom dock gott vill hava; 
fagert skall du tala 
men falskt tänka 
och vedergälla list med lögn.

46. Ytterligare gäller 
om den, du illa tror 
och vars onda sinne du anar: 
mot honom skall du le 
och låtsa vänskap; 
samma gåva åt givaren gälda.

47. Ung var jag fordom 
och for ensammen, 
då råkade jag vilse om vägen; 
jag tyckte mig rik, 
då jag träffade en annan: 
man är mans gamman.

48. Modiga och givmilda 
män leva bäst, 
nära sällan sorg; 
men fåvitsk man 
fruktar allt möjligt, 
sörjer alltid snål vid gåvor.

49. Med kläderna mina 
jag klädde på fältet 
tvänne gubbar av trä; 
hela karlar de tycktes, 
när en klut de hade; 
nesligt är naken vara.

50. Tallen torkar, 
som på tomten står, 
och ej skyddas av bark eller barr; 
så är ock en, 
som ingen älskar. 
Vi skall han länge leva?

51. Om ock hetare än eld 
med osäkra vänner 
brinner fem dagars fred, 
så slocknar den dock, 
när sex de bliva, 
och vissnar all vänskap.

52. Mycket skall 
ej mannen giva, 
ofta får han lovord för litet; 
med hälften av en bulle 
och med bägare på lut 
vann jag mig en vän.

53. Små sandstränder, 
små sjöar, 
små äro människors sinnen. 
Ej samtliga män 
fingo samma visdom; 
ovis överallt är enhälft.

54. Medelmåttigt klok 
var man skall vara, 
aldrig vara alltför klok. 
Bland män är livet 
mest fagert för dem, 
som väl veta mycket.

55. Medelmåttigt klok 
var man skall vara, 
aldrig vara alltför klok. 
Klok mans sinne 
är sällan glatt, 
om allvis han är, som det äger.

56. Medelmåttigt klok 
var man skall vara, 
aldrig vara alltför klok. 
Sitt öde vete 
ingen på förhand; 
då är honom sorglösast sinnet.

57. Brand brinner av brand, 
tills han brunnen är, 
låga tändes av låga. 
Den ene för den andre 
genom ord blir känd, 
och den alltför slöe genom slapphet.

58. Arla stige upp, 
den som äga vill 
en annan egendom eller liv! 
Sällan liggande ulv 
ett lårstycke får 
eller sovande man seger.

59. Arla stige upp 
som har arbetsfolk få, 
och tage med sin syssla i tu! 
Mycket försinkas 
för den, om morgonen sover; 
rask är till hälften rik.

60. Av torrt trä 
och taknäver 
en man måttet känner, 
och vad ved 
vara kan 
ett helt kvartal eller halvår.

61. Tvagen och mätt 
ride mannen till tinget, 
fast klent han är klädd! 
Över skor och knäbyxor 
ej skamsen någon vare, 
ej heller över hästen, 
fast han har en dålig!

62. Han far och fikar 
med framåtböjt huvud 
örnen på urgammalt hav; 
så ock den man, 
som bland många kommer 
och har förespråkare få.

63. Frågor den göre 
och give svar, 
som klok vill kallas! 
En må få veta, 
en andre icke; 
veta det tre, så vet världen.

64. En klok man 
skall kuva sitt lynne, 
sin härsklystnad hålla i tygel. 
Då han märker, 
när bland modiga han kommer, 
att ingen är djärv framför alla.

65. För de ord, 
som till andra man har sagt, 
ofta man bitter får böta.

66. Mycket för tidigt 
kom jag på många ställen 
men alltför sent på somliga; 
drucket var ölet, 
obryggt ibland; 
sällan kommer led till lags.

67. Här och var 
man mig hem hade bjudit, 
om ej mat till målen jag behövt, 
eller två lår hängt 
hos den trofaste vännen, 
sedan ett jag ätit hade.

68. Elden är bäst 
för barn av människor 
och solens syn, 
och om sin hälsa 
man hava får 
och leva utan last.

69. En man är ej olycklig, 
fast usel till hälsan; 
mången är av söner säll, 
mången av fränder, 
mången av fullt upp med gods, 
mången av välgjort verk.

70. Bättre är leva 
än att liv sakna; 
vid liv, får sig karl alltid ko. 
Eld såg jag brinna 
i bål åt den rike, 
och död låg han utanför dörren.

71. Den halte rider häst, 
den handen mist, blir herde, 
den döve duger i strid. 
Blind är bättre 
än att bränd vara; 
ej av någon nytta är liket.

72. En son är bättre, 
fastän sent född, 
sedan faderns levnad är liden. 
Sällan bautastenar 
man ser vid vägen, 
om ej frände över frände dem rest.

73. Två äro stridsmän: 
tungan dödar huvudet; 
under varje päls 
jag väntar en hand.

74. Med fröjd den natten motser, 
som matsäck har att njuta, 
Kort räcka skepps rår, 
höstnatt hastigt skiftar. 
På fem dagar växlar 
vädret mycket 
men mer på en månad.

75. Den icke något vet, 
som ingenting vet; 
av rikedom mången röjes som narr. 
Den ene är rik, 
den andre fattig, 
lägg ej den det till last!

76. Fä dör, 
fränder dö, 
även själv skiljes du hädan, 
men eftermålet 
aldrig dör 
för envar, som ett gott har vunnit.



77. Fä dör, 
fränder dö, 
även själv skiljes du hädan, 
men ett vet jag, 
som aldrig dör, 
domen över död man.

78. Fulla fårfållor 
såg jag hos Fitjungs söner, 
nu traska de med tiggarens stav. 
Överflöd är 
som en ögonblink, 
vankelmodigast av vänner.

79. En ovis man, 
om han erhålla kan 
gods eller kvinnors gunst, 
hans stolthet växer, 
men förståndet icke, 
i dårskap går han duktigt långt.

80. Det rönes då, 
när om runor du spörjer, 
om de stavar, som från gudarne stamma, 
som höga makter höggo, 
och skaldefebern skar, 
då tyckes det bäst, att han tiger.

81. Om kvällen skall dagen prisas, 
gift kvinna, då hon bränd är, 
svärdet, då det frestat är, 
flicka, då hon gift är; 
is, då man över kommer, 
öl, då det drucket är.

82. I blåsväder skall skog man fälla, 
i bris ro ut på öppet hav, 
i mörkret med mö språka, 
ty många är dagens ögon. 
Å skepp skall man fart göra 
och skölden till skydd hava, 
till fäktning svärdet 
och flickan att kyssa.

83. Vid eld skall man öl dricka, 
på isen skridsko åka, 
en kamp skall man mager köpa, 
en klinga med rost uppå; 
hemma skall man höst göda 
men hund i fäbod.

84. På ord av en mö 
må ingen man lita, 
eller tro på gift kvinnas tal; 
ty på rullande hjul 
deras hjärta är skapat, 
föränderlighet i bröstet inlagd.

85. Bristande båge, 
brinnande låga, 
glupande ulv, 
gormande kråka, 
grymtande svin, 
gran utan rot, 
växande våg, 
vällande gryta.

86. Flygande spjut, 
fallande bölja, 
is, blott nattgammal, 
orm i ring, 
bruds ord i bädden, 
ett brustet svärd, 
björnens lek, 
ett barn av en konung.

87. En sjuk kalv, 
en självrådig träl, 
en foglig vala, 
de nyss fallne i striden.

88. Tidigt sådd åker 
må ingen tro, 
och ej för snart sin son; 
av vädret beror åkern, 
av sitt vett sonen, 
båda tvivelaktiga ting.

89. Din broders mördare, 
om han mötes på vägen, 
ett halvbrunnet hus, 
en häst, än så snabb, 
- ty borta är gagnet, 
om ett ben skadas - 
ingen vare så lättrogen, 
att han litar på allt detta!

90. Kärlek av kvinnor, 
som känna falskhet, 
är som med häst utan broddar 
på hal is åka 
med en yster tvååring 
och illa tämd, 
eller i stickande storm 
med ett styreslöst skepp 
eller som halt man på töfjäll 
skulle taga en ren.

91. Bar sanning jag talar, 
ty båda jag känner: 
karlars tro mot kvinnor även vacklar. 
Då tala vi fagrast, 
när vi falskast tänka, 
det snärjer ock kloka sinnen.

92. Fagert skall man tala, 
friarskänk bjuda, 
om en flickas kärlek man vill få, 
den ljuslätta ungmöns 
älsklighet prisa; 
då får, den som friar.

93. För älskog lasta 
aldrig man skall 
sin nästa någonsin; 
ofta verkar på den vise 
men på vettlös man ej 
bedårande däjlighet.

94. Ty ingalunda lasta 
en annan man skall 
för fel, som är fleras; 
till galna från kloka 
gör karlars söner 
älskogs mäktiga åtrå.

95. Blott själen gömmer, 
vad i hjärtat bor, 
ensam sin känsla han känner. 
Ingen sjukdom är värre 
för en själfull man 
än att leva, med intet belåten.

96. Det varsnade jag, 
då i vassen jag satt 
för att möta min älskade mö; 
kött och blod 
mig min käresta var, 
och dock jag ingenting av henne fick.

97. Billings mö 
jag i bädden fann 
solvit sova. 
En jarls härlighet 
höll jag för intet 
mot att med denna förlederska leva.

98. »Nära afton 
du, Oden, skall komma, 
om mö di dig vinna vill; 
allt går illa, 
om ej ensamma vi 
slik sak veta.»

99. Åter jag kom 
och älska mig tyckte; 
vist var ej, vad jag ville. 
Jag hoppades då, 
att jag hava skulle 
all hennes kärlek och tjusning.

100. När jag kom fram, 
fick jag där se 
hela vakten av kämpar vaken, 
med burna bloss 
och brinnande ljus; 
min väg sig visade farlig.

101. Och nära morgonen, 
när jag närmade mig åter, 
då sov salens vakt. 
En hynda jag då fann 
på det hulda vivets 
bädd bunden ligga.

102. Mången mö god, 
om man mönstrar noga, 
lätt ändrar sitt lynne mot män. 
Det jag rönte, 
när jag rådklok mö 
till lättsinne lockade; 
allehanda smälek 
den sluga mig ådrog, 
och intet jag fick av den flickan.

103. Man skall glad i hemmet vara. 
och glamma med gäster, 
dock förståndigt man sörje för sitt; 
minnesgod och målför, 
om man mångvis vill vara, 
omtala ofta det goda. 
Ärkenöt den heter, 
som har intet att säga; 
det är de ovisas art.

104. Åldrig jätte jag besökte, 
nu är åter jag kommen; 
där föga jag fick med att tiga. 
Ej få ord 
till min fromma jag talte 
i Suttungs salar.

>

105. Gunnlod mig gav 
på guldstolen 
en dryck av det dyrbara mjödet. 
En lumpen lön 
lät jag henne få 
för hennes ärliga ömhet, 
för hennes lidelses längtan.

106. Borrens mun 
lät jag bana mig väg 
och gång i stenen gnaga; 
jag över och under 
omgavs av jättars väg; 
då gällde det hals och huvud.

107. Av skickligt vunnen skönhet 
har jag skickligt mig begagnat, 
den kunnige föga fattas; 
ty Odrörer 
har nu upp kommit, 
dit, där människor bygga och bo.

108. Ovisst är, 
om än jag kommit 
igen från jättars gårdar, 
om ej av Gunnlod jag hjälpts, 
den goda flickan, 
som jag fick i famnen sluta.

109. Följande dag rimtursarne 
att fråga gingo 
om den Höges gifte 
i den Höges sal; 
efter Bolverk de sporde, 
om tillbaka han kommit 
eller Suttung ihjäl honom slagit.

110. Ed på ring tror jag Oden 
avlagt hava; 
hur kan man på hans löften lita? 
Med svek han mjödet 
från Sutting tog, 
och i gråt han lämnade Gunnlod.

111. Tid är att förtälja 
på talarens stol, 
som vid Urds brunn är. 
Jag såg och teg, 
jag såg och tänkte, 
jag lyssnade till männens mål. 
Om runor hörde jag dem tala, 
om råd de ej heller tego, 
vid den Höges sal, 
i den Höges sal 
hörde jag sägas så.

112. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Stig ej upp om natten, 
om du ej är ute och spanar 
eller måste ut på gården gå!

113. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Sov ej hos kvinna, 
som är kunnig i trolldom, 
så att hon i famnen dig fängslar!

114. Hon gör det så, 
att du ger varken akt, 
om till ting eller konungen du kallas; 
mat du vill ej hava 
eller människors umgänge; 
sorgsen går du att sova.

115. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
En annans hustru 
du aldrig locke 
att förtroligt med dig tala!

116. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Om på fjäll eller fjärd 
du fara lyster 
skaffa dig riklig reskost!

117. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
En elak man 
du aldrig låte 
höra vad otur dig hänt; 
ty av en elak man 
du aldrig får 
för lämnat förtroende lön.

118. Svårt tilltygad 
såg jag en man 
genom ord av en ond kvinna; 
falsk tunga 
tog hans liv, 
och dock ej för sann sak.

119. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Vet, om en vän du har, 
som du väl tror, 
far träget att honom träffa; 
ty av ris höljes 
och högt gräs 
den väg, som ingen vandrar.

120. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
En god man du locke 
till gamman och förtrolighet; 
lär dig tjusa folk att hålla dig kär!

121. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
När du får en vän, 
den förste var aldrig 
att våldsamt vänskapen slita; 
sorg fräter hjärtat, 
när man säga ej får 
för någon hela sin hug.

122. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Ord skifta, 
aldrig du skall 
med dåraktig dumbom.

123. Ty av illasinnad man 
du aldrig skall 
få gott med gott lönat. 
Men en god man 
dig gagnar med sitt lov 
och gör dig omtyckt av andra.

124. Lik släktskap är vänskap, 
då man säga får 
en annan hela sin hug. 
Allt är bättre 
än vara brått föränderlig; 
den är ej vän, som blott välkommet säger.

125. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Tre ord icke växla 
i träta med en usling; 
den bättre är ofta böjlig, 
när den sämre slår.

126. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Skomakare var ej 
eller skaftmakare 
annat än åt dig själv; 
om sokn är illa skapad 
eller skaftet snett, 
då önskas över dig ont.

127. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Om ont du märker, 
säg, att ont det är, 
och giv ej din fiende frid.

128. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Åt ont glad 
aldrig var, 
men gläds åt det goda!

129. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
I träffningens tummel 
titta ej uppåt 
- dödlig fruktan 
drabbar männen - 
att icke förtrollning dig träffar.

130. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Om hos god kvinna 
du vill komma i ynnest 
och få fägnad av, 
fagert skall du lova 
och fast löftet hålla; 
den blir glad, som får något gott.

131. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Varsam ber jag dig vara, 
dock ej alltför varsam. 
Var med ölet varsammast 
och med annas hustru, 
och med det tredje, 
att ej dig toppride tjuvar.

132. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Till hån och löje 
hav aldrig 
gäst eller främling, som färdas!

133. Ofta illa veta, 
de som inne sitta, 
vad slags folk, som farande komma. 
Ingen är så bra, 
att ej brist han äger, 
eller så dålig, att till intet han duger.

134. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Åt åldrig talare 
du aldrig må skratta; 
ofta gott är, vad de gamle säga. 
Ofta ur skrumpet skinn 
skarptänkta ord komma, 
sådant som hänger bland hudar 
och slänger bland småskinn 
och lätt dinglar bland löpmagar.

135. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
En gäst du skall ej skymfa 
eller jaga på porten; 
fägna den fattige väl!

136. Ej svag är den dörrtapp, 
som svänga skall 
och öppna för alla. 
En ring du dock giv, 
eller på din rygg 
allt ont de dig önska.

137. Jag råder dig, Loddfavner, 
men råd må du taga; 
du får fördel, om du följer dem, 
de bli goda att begagna. 
Då öl du dricker, sök hjälp 
av jordens kraft, 
ty jord mot ölrus hjälper 
och eld mot sjukdomar, 
ek ger avföring, 
ax skyddar för trolldom, 
mjöldryga mot bråck, 
månen mot rasande, 
bete mot bitsjuka, 
bot mot ont äro runor, 
mot fluss är fast mark.

138. Jag vet, att jag hängde 
på det vindiga trädet 
nio hela nätter, 
djupt stungen med spjut 
och given åt Oden, 
jag själv åt mig själv, 
uppe i det träd, 
varom ingen vet, 
av vad rot det runnit upp.

139. Man bröd mig ej bar 
eller bjöd mig horn, 
skarpt jag nedåt skådade; 
jag tog upp runor, 
med rop jag tog dem, 
så föll jag åter därifrån.

140. Nio kraftsånger lärde jag 
av namnkunnig son 
till Boltorn, Bestlas fader, 
och en dryck jag fick, 
av det dyrbara mjödet, 
som östes ur Odrörer.

141. Då tog jag att förkovras 
och kunnig vara, 
att växa och väl trivas; 
ord mig av ord 
ord skapade, 
verk mig av verk 
verk alstrade.



142. Runor skall du finna, 
rätt uttydda stavar, 
mycket stora stavar, 
mycket starka stavar, 
som skaldefadern skar 
och gudamakter grovo 
och de rådandes herre ristade.

143. Oden bland asarne 
men för alferna Dain 
och Dvalin för dvärgarna, 
Allsvinn åt jättar 
gjorde runor, 
några runor jag ristade själv.

144. Vet du, hur du rista skall? 
Vet du, hur du reda skall? 
Vet du, hur du färga skall? 
Vet du, hur du fresta skall? 
Vet du, hur du bedja skall? 
Vet du, hur du blota skall? 
Vet du, hur du sända skall? 
Vet du, hur du slopa skall?

145. Bättre är intet bedja 
än att blota för mycket; 
gåva önskar, att gengåva gives. 
Bättre är intet sända 
än alltför mycket slopa. 
Så ristade Tund 
före tidsåldrarna, 
när han reste sig upp, 
när han återkom.

146. De kraftsånger kan jag, 
som ej konungens maka 
och ingen mans ättling kan. 
Hjälp heter en, 
och hjälpa dig den skall 
mot processer och sorger 
och samtliga lidanden.

147. Den nästa, jag kan, 
är nödig för dem, 
som vilja som läkare leva.

148. Den tredje jag kan, 
om det tarvas mig få 
fjättrar åt fiender mina; 
eggen jag dövar 
på mina ovänners svärd, 
att deras klingor och knölpåkar ej bita.

149. Den fjärde jag kan, 
om fiender på mig 
med band ha lemmarne bundit. 
Galder jag sjunger, 
så att gå jag kan; 
från foten fjättern springer 
och från handen handkloven.

150. Den femte jag kan, 
om fiendepil skjuten 
jag falla i flocken ser; 
så häftigt han ej flyger, 
att jag hejdar honom ej, 
om blott min syn honom sett.

151. Den sjätte jag säger, 
om mig sårar en man 
genom runor på rötter av träd, 
och för denne fyr, 
som min fiendskap kräver, 
det blir menligt mera än för mig.

152. Den sjunde jag kan, 
om själva salen jag ser 
brinna kring bänkat lag; 
lågan slår ej så högt 
att jag släcker den ej, 
slik galder, som jag säga kan.

153. Den åttonde jag kan, 
som för alla är 
lämplig att lära; 
när hat uppstår 
bland hövdings söner, 
jag botar det brått.

154. Den nionde jag kan, 
om mig nöd hotar, 
att bärga min båt på hav; 
vinden jag stillar 
på vågen ute 
och sjunger all sjö i sömn.

155. Den tionde jag kan, 
om trollkvinnor jag ser 
högt i luften leka. 
Jag vållar det så, 
att de vilse fara 
om skepnaden, de själva äga, 
om själen, som de själva ha.

156. Den elfte jag kan, 
om till örlog jag skall 
gå med gamla vänner. 
Under sköldarna jag sjunger, 
och de skynda med kraft 
utan sår till slaget, 
utan sår från slaget, 
komma helbrägda från vad som helst.

157. Den tolfte jag kan, 
om uppi träd jag ser 
hängda döda dingla. 
Så ristar jag 
och runor färgar, 
att den kroppen kommer 
och talar mig till.

158. Den trettonde jag brukar, 
om ett barn jag skall 
genom vattenösning viga. 
Stupa han skall ej, 
fast i strid han kommer, 
ej segnar denne krigare för svärd.

159. Den fjortonde jag kan, 
om för folkets skara 
jag skall tälja gudars tal; 
asar och alfer 
jag alla vet besked om; 
den ej kunnig är, det ej kan.

160. Den femtonde jag kan, 
som Tjodreyrer sjöng, 
en dvärg framför Dellings dörr; 
kraft han sjöng åt asar 
och åt alfer framgång, 
förstånd åt stridernas gud.

161. Den sextonde jag kan, 
om den sluga möns 
lidelse och lust jag vill hava. 
Hågen jag vänder 
hos vitarmad kvinna 
och förändrar all hennes själ.

162. Den sjuttonde jag kan, 
att sent skiljes från mig 
den ungmö, jag älskar. 
Dessa sånger 
du sakna skall 
länge, Loddfavner. 
Men de äro goda som gåva, 
nyttiga att nå, 
behövliga att hava.

163. Den adertonde jag kan, 
som jag aldrig lär 
åt mö eller mans hustru - 
allt är bäst, 
som man ensam kan; 
det är sångens slut - 
utom åt henne 
som med armen mig famnar 
eller åt mig syster är.

164. Nu är den Höges sång framsagd 
i den Höges sal, 
gagnrik för människors söner, 
gagnlös för jättars söner. 
Hell den, som framsade! 
Hell den, som kan! 
Njute gott, den som begrep! 
Lycklige de, som lyssnat! 
Gudruns eggelse
Om Gudrun
Gudrun gick därpå ned till havet, när hon hade dödat Atle; hon gick ut i sjön och ville taga livet av sig, men hon kunde icke sjunka. Hon drev över fjorden till konung Jonakrs land, han tog henne till äkta; deras söner voro Sorle och Erp och Hamder. Där uppfostrades Svanhild, Sigurds dotter; hon förmäldes med Jormunrek den mäktige. Hos honom var Bicke; han rådde till att Randver, konungens son, skulle taga henne... Det sade Bicke för konungen. Konungen lät hänga Randver och lät Svanhild trampas under hästars fötter. Men när Gudrun fick veta detta, då talade hon till sina söner.

1. Den ordväxling sporde jag 
mest olycksbringande, 
tunga ord, talade 
av tyngsta sorg, 
då Gudrun hårdsint 
hetsade till strid 
med bistra ord 
sina båda söner.

2. »Vi sitten I stilla 
och soven bort livet? 
Vi ledsnen I ej 
vid lättsinnigt tal, 
då Jormunrek 
givit eder syster, 
ung till åren, 
att på allmän väg 
söndertrampas 
av svarta och vita, 
gråa, gångvana, 
gotiska hästar?

3. I bleven ej lika 
den bragdrike Gunnar, 
ej heller modiga, 
som Hogne var. 
Henne skullen I 
hämna söka, 
om mod I haden 
som mina bröder 
eller hunkonungarnes 
hårda sinne.»

4. Då sade Hamder, 
i hågen djärv: 
»Högt du ej lovade 
Hognes gärning, 
när Sigurd de väckte 
ur sömnen upp. 
Dina blåvita täcken 
i blod av din man 
färgades röda, 
flöto i mordvätska.

5. Dig blev för dina båda 
bröder hämnden 
svår och smärtsam, 
då du sönerna mördat. 
Jämte dem vi 
på Jormunrek 
samstämmiga 
vår syster kunnat hämna.

6. Hämten oss hit 
hunkonungarnas praktvapen! 
Sporrat oss har du 
till spjutens ting.»

7. Leende begav sig 
Gudrun till fatburn, 
konungarnas hjälmar 
ur gömmorna upptog, 
sida brynjor, 
och till sönerna förde; 
de satte sig hurtiga 
på hästarnes rygg.

8. Då sade Hamder 
i hågen djärv: 
»Så kommer jag sedermera 
att besöka min moder, 
sen i gräset jag bitit 
i goternas land, 
att över oss alla 
du arvöl dricker, 
över Svanhild men ock 
över sönerna dina.»

9. Gråtande Gudrun, 
Gjukes dotter, 
gick att sig sätta 
i sorg vid husväggen 
och att tälja 
med tårade kinder 
sagan om sina 
sorger många.

10. »Tre eldar jag kände, 
tre ärilar kände jag, 
till tre mäns hem 
som hustru jag fördes. 
Av dem alla var Sigurd 
den allra bästa, 
som mina bröder 
till bane blevo.

11. Svårt och smärtsamt 
[sin syster de bedrogo, 
så att svårare] 
ej jag såg eller de kunde. 
Mot mig än mer 
de menade illa, 
när ädlingarne mig 
åt Atle gåvo.

12. Mina hurtiga småttingar 
jag hemligen kallade; 
jag ej kunde för mitt onda 
upprättelse få, 
förr än jag huvudet 
högg av nivlungarne.

13. Jag begav mig till stranden, 
gramse på nornorna, 
stacka jag ville 
deras starka anlopp. 
Höga böljor 
buro mig, ej dränkte mig, 
och på land jag steg, 
att leva jag skulle.

14. I brudsäng jag gick 
- bättre jag förr tyckte det - 
gav för tredje gången 
min tro åt en folkkonung; 
barn jag födde, 
födde arvingar, 
söner som arvingar 
efter Jonakr.

 Svanhild

15. Men kring Svanhild 
sutto tärnor, 
och jag tyckte av barnen 
bäst om henne. 
Sådan var Svanhild 
i salen hos mig, 
som solens stråle 
med sitt starka ljus.

16. Jag gav henne guld 
och glänsande siden, 
förrn jag gav henne bort 
till goternas land. 
Bland mina sorger 
den svåraste är, 
när på Svanhilds linvita 
lockar jag tänker, 
som de i gruset under hästars 
hovar läto trampas.

17. Den smärtsammaste 
då min Sigurd, 
seger berövad, 
i sängen de dödade, 
och den grymmaste, 
då mot Gunnars liv 
glittrande ormar 
gaddarne stucko, 
och kvalfullast den, 
då med kortsvärd de skuro 
till hjärtat på levande 
hjältemodig konung.

18. Av ont minns jag mycket 
[och många sorger]. 
Betsla, Sigurd, 
din becksvarta häst, 
låt raska springaren 
spränga hitåt. 
Här sitter icke 
sonhustru eller dotter, 
som at Gudrun 
gåve klenoder.

19. Minns nu, Sigurd, 
vad vi sade varandra, 
då vi på bädden 
båda sutto, 
att mig du skulle, 
modige, gästa 
som vålnad från Hel 
och ur världen jag dig!

20. Byggen nu, karlar, 
bålet av ekved, 
till högsta höjd 
det höjen under fursten! 
Må eld bränna bröstet, 
bräddfullt av olycka! 
Må sorgerna tina 
kring tryckta hjärtat!

21. För alla karlar 
ont må bättras, 
må för alla kvinnor 
klagan bli mindre, 
då denna lidandens lista 
läses för dem!» 

Sången om Allvis
Allvis sade: 
1. »Att bänkarne breda 
skall bruden nu med mig 
i sällskap hemåt hasta. 
För att bli måg jag skyndat, 
det menar nog envar; 
man skall ej hänge sig åt vila hemma.»

Tor sade: 
2. »Vad är det för en bjässe? 
Vi är så blek du på näsan? 
Låg du i natt hos lik? 
Tycke av en turs 
tycks mig hos dig vara. 
Du är ej för bruden boren.»

Allvis sade: 
3. »Allvis jag heter, 
hålles under jorden, 
under sten har jag varaktig stad. 
Betalning för vapen 
att taga jag kommit; 
ingen bindande löfte bryte!»

Tor sade: 
4. »Jag skall bryta, 
ty brudens gifte 
jag främst bestämmer som fader. 
Jag var ej hemma, 
då hon dig lovades; 
enda giftoman bland gudar är jag.»

Allvis sade: 
5. »Vad är det för en man, 
som myndighet påstår 
över fagerglänsande flicka? 
Av folk, som vitt färdas, 
dig få torde känna. 
Vilkens maka har din moder varit?»

Tor sade: 
6. »Ving-Tor jag heter, 
vida jag strövat, 
son jag till Sidgrane är. 
Utan mitt samtycke 
ungmön du ej får 
och gynnas ej med detta gifte.»

Allvis sade: 
7. »Samtycket ditt 
vill snart jag hava 
och gynnas med detta gifte; 
äga vill jag hellre 
än utan vara 
denna mjällvita mö.»

Tor sade: 
8. »Möns älskog 
skall icke förmenad 
varda dig, vise gäst, 
om du ur varje 
värld kan säga 
allt, vad jag veta vill.»

9. »Säg du mig, Allvis - 
alla varelsers öde 
väntar jag, dvärg, att du vet - 
vad månne väl den jord, 
som framför människorna ligger 
heter i varje värld?»

Allvis sade: 
10. »Jord säges bland människor, 
men slätt hos asarne, 
vanerna kallar den vägar; 
alltid grön jättarne, 
alferna den groende, 
gudarne där uppe grus.»

Tor sade: 
11. »Säg du mig, Allvis - 
alla varelsers öde 
väntar jag, dvärg, att du vet - 
vad himmelen, 
som av havet föddes, 
heter i varje värld!»

Allvis sade: 
12. »Himmel den heter bland människor, 
högvalv bland gudar, 
vindvävare kalla den vaner, 
uppvärlden jättar, 
alferna fagertak, 
dvärgarne drypande sal.»

Tor sade: 
13. »Säg du mig, Allvis - 
alla varelsers öde 
väntar jag, dvärg, att du vet - 
huru månen 
som människorna se, 
heter i varje värld!»

Allvis sade: 
14. »Måne den heter bland människor, 
men molntapp hos gudar, 
svänghjul de säga hos Hel, 
skyndaren jättarne 
men skenet dvärgarne, 
om tideräknarn alferna tala.»

Tor sade: 
15. »Säg du mig, Allvis - 
alla varelsers öde 
väntar jag, dvärg, att du vet - 
hur den sol, som människors 
söner skåda, 
heter i varje värld!»

Allvis sade: 
16. »Sol den heter bland människor, 
»sunna» hos gudar, 
den kalla dvärgar Dvalins leksak, 
evigglöd jättar, 
alferna fagerhjul 
och allklar asars söner.»

Tor sade: 
17. »Säg du mig, Allvis - 
alla varelsers öde 
väntar jag, dvärg, att du vet - 
huru de skyar, 
som skicka oss skurar, 
heta i varje värld!»

Allvis sade: 
18. »Skyar de heta hos människor, 
skyfallshopp hos gudar, 
vindflarn dem vanerna kalla, 
ovädersväntan jättarne, 
alferna väderkraft, 
hölje de kallas hos Hel.»

Tor sade: 
19. »Säg du mig, Allvis - 
alla varelsers öde 
väntar jag, dvärg, att du vet - 
huru vinden, 
som vidast far, 
heter i varje värld!»

Allvis sade: 
20. »Vind den heter bland människor, 
viftaren hos gudar, 
gnäggarn hos de väldiga väsen, 
gormaren hos jättar, 
snyftaren hos alfer, 
vinaren han heter hos Hel.»

Tor sade: 
21. »Säg du mig, Allvis - 
alla varelsers öde 
väntar jag, dvärg, att du vet - 
huru lugnet, 
som ligga plär, 
heter i varje värld!»

Allvis sade: 
22. »Lugn det heter hos människor, 
lindring hos gudar, 
vindslut det vanerna kalla, 
övervärme jättarne, 
alferna dagsstillhet, 
dvärgarne dagens ro.»

Tor sade: 
23. »Säg mig du, Allvis - 
alla varelsers öde 
väntar jag, dvärg, att du vet - 
huru den sjön, 
som skepp ro på, 
heter i varje värld!»

Allvis sade: 
24. »Sjö den heter bland människor, 
vida skivan hos gudar, 
vanerna kalla den våg, 
jättarne ålhem 
alferna vätskeämne, 
namnet djupt hav giva den dvärgar.»

Tor sade: 
25. »Säg mig du, Allvis - 
alla varelsers öde 
väntar jag, dvärg, att du vet - 
huru elden, 
som för allt folk brinner, 
heter i varje värld!»

Allvis sade: 
26. »Eld den heter bland människor, 
men bland asarne flamma, 
vanerna kalla den våg, 
jättarne slukaren, 
den svedande dvärgar, 
den hastige han kallas hos Hel.»

Tor sade: 
27. »Säg mig du, Allvis - 
alla varelsers öde 
väntar jag, dvärg, att du vet - 
huru skogen, 
som skuggar människorna, 
heter i varje värld!»

Allvis sade: 
28. »Skog den heter hos människor, 
man på slätten hos gudar, 
hos Hels folk höjdsidans tång, 
eldaren hos jättar, 
hos alferna fagergrenig, 
hos vise vaner spö.»

Tor sade: 
29. »Säg mig du, Allvis - 
alla varelsers öde 
väntar jag, dvärg, att du vet - 
huru natten, 
Norves dotter, 
heter i varje värld!»

Allvis sade: 
30. »Natt hon heter bland människor, 
mörker bland gudar, 
mask kalla henne väldiga makter, 
oljus jättarne, 
alferna sömngumman, 
drömväverska kalla henne dvärgar.»

Tor sade: 
31. »Säg mig du, Allvis - 
alla varelsers öde 
väntar jag, dvärg, att du vet - 
huru säden, 
som sås av människorna, 
heter i varje värld!»

Allvis sade: 
32. »Bjugg den heter bland människor 
och 'barr' hos gudar, 
hos vanerna heter den växt, 
äta jättarne den kalla, 
alferna vätskeämne, 
hänghuvud heter den hos Hel.»

Tor sade: 
33. »Säg mig du, Allvis - 
alla varelsers öde 
väntar jag, dvärg, att du vet - 
huru ölet, 
som allt folk dricker, 
heter i varje värld!»

Allvis sade: 
34. »Öl det heter bland människor, 
bland asarne brygd, 
rusande vätska hos vaner, 
klar dryck det heter hos jättar 
och kallas mjöd hos Hel, 
supning hos Suttungs söner.»

Tor sade: 
35. »I ett bröst 
jag aldrig såg 
så många minne från fordom. 
Dock av mycket svek 
nu sviken du är: 
kvar uppe till dagsljus, dvärg! 
Nu skiner solen i salen.» 

Sången om Grimner
Om konung Raudungs söner
Konung Raudung hade två söner, den ene hette Agnar, den andre Geirröd. Agnar var tio år men Geirröd åtta år. De rodde båda i båt med sina drag till småfiske. Vinden drev dem ut på havet. I nattens mörker slogs båten sönder mot land, de gingo upp och träffade en fattig bonde. Där voro de om vintern. Bondhustrun fostrade Agnar men mannen fostrade Geirröd och lärde honom att skicka sig. Om våren gav mannen dem en farkost. Men när hustrun och han ledsagade dem till stranden, talade mannen enskilt med Geirröd. De fingo vind och kommo till sin faders landningsplats. Geirröd var framtill i farkosten; han sprang upp på land men stötte ut farkosten och sade: »Far du nu de onda i våld!» Farkosten drev ut i havet. Men Geirröd gick upp till staden; där blev han väl mottagen, men hans fader hade då avlidit. Geirröd togs då till konung och blev en ansedd man.

Oden och Frigg sutto i Lidskjalv och sågo kring alla världar. Oden sade: »Ser du Agnar, din fosterson, där han avlar barn med en jättekvinna i hålan? Men Geirröd, min fosterson, är konung och råder över ett land.» Frigg säger: »Han är så snål på mat, att han pinar sina gäster, om han tycker, att det kommer för många.» Oden säger, att det är lögn; de slå vad om denna sak. Frigg sände sin kammartärna Fulla till Geirröd. Hon bad konungen taga sig i akt, att icke en trollkunnig man, som kommit in i landet, skulle förhäxa honom, och sade det vara kännemärke på honom, att ingen hund var så arg, att han skulle rusa på honom. Men det var alldeles osant prat, att konung Geirröd icke var frikostig på mat, och dock låter han fasttaga den man, som hundarna icke vilja angripa. Denne var klädd i blå kappa och kallade sig Grimner och sade icke mer om sig, fast han blev åtspord. Konungen lät pina honom till bekännelse och sätta honom mellan två eldar, och satt han där i åtta dagar. Konung Geirröd hade en tio år gammal son, som hette Agnar efter hans broder. Agnar gick till Grimner och gav honom ett horn fullt att dricka och sade, att hans fader gjorde honom illa, då han pinade denne man utan sak. Grimner drack därav; då var elden så vitt kommen, att kappan brann på Grimner. Han sade:

1. »Het är du, eld, 
och nästan alltför stor. 
Gå fjärran från mig, fyr! 
Ludna kappan svedes, 
fast jag lyfter den upp, 
fällen för mig brinner.

2. Åtta nätter satt jag 
mellan eldarne här, 
och ingen människa mat mig bjöd, 
utom Agnar allena, 
som ensam skall råda, 
Geirröds son, över goter.

3. Lycklig blir du, Agnar, 
då lycklig dig beder 
Veratyr vara; 
för en enda dryck 
dig aldrig skall 
bättre lön lämnas.

4. Det land är heligt, 
som jag ligga ser 
asar och alfer nära, 
och i Trudheim 
skall Tor vara, 
tills alla gudar förgås.



5. Ydalar det heter, 
där Ull åt sig 
har sina salar byggt; 
Alvheim gåvo 
gudarne till tandskänk 
åt Frej i fjärran urtid.

6. En tredje är den gård, 
där goda makter 
med silver salarna täckt; 
Valaskjalv den heter, 
som vist åt sig 
asagud i urtiden byggt.



7. Söckvabäck heter den fjärde, 
men däröver svala 
böljor brusa fram; 
Oden och Saga 
i all tid där dricka 
glada ur kärl av guld.

8. Gladsheim heter den femte, 
där guldglänsande 
Valhall sig vidsträckt reser; 
där väljer Ropt 
varje dag 
hjältar, som vapendöd ljutit.

9. Lätt de alla, 
som till Oden komma, 
känna kynnet av hans sal; 
spjutskaft äro sparrar, 
spån på taket sköldar, 
och brynjor på bänkarna strödda.

10. Lätt de alla, 
som till Oden komma, 
känna kynnet av hans sal; 
en varg hänger 
väster om dörren, 
en örn ovanför svävar.

11. Trymheim heter den sjätte, 
där Tjatse bodde, 
den mycket mäktige jätten; 
där bor nu Skade, 
gudars brud den ljusa, 
på faderns forna tomter.

12. Breidablick är den sjunde, 
och Balder har där 
åt sig byggt salar; 
å det land, 
där ligga jag vet 
minst av menlighet.

13. Himinbjorg är den åttonde, 
och Heimdall där säges 
över helgedomarna härska; 
i sitt trevna hus 
tömmer gudaväktarn 
glad sitt goda mjöd.

14. Folkvang är den nionde, 
och Freja där råder 
för hur sittplats i sal skall fördelas; 
hälften av de fallna 
har hon att välja, 
den andra Oden har.

15. Glitner är den tionde; 
på guldstolpar stödd 
och med silver takad är salen. 
Forsete bor där, 
fredsdomaren, 
som stillar varje strid.

16. Noatun är den elfte, 
och Njord har där 
åt sig salar byggt; 
männens furste, 
som ej men har, 
för högtimrad helgedom råder.

17. Höljt av ris 
och högt gräs 
är Vidars land Vide; 
från hästens rygg, lysten 
att hämna sin fader, 
där sonen sig vara säger.

18. Andrimner låter 
i Eldrimner 
Särimner suden varda; 
av fläsket det bästa, 
men få veta, 
vad mat einhärjarne mättar.

19. Gene och Freke 
fodrar stridsvane 
högtberömde Härfader, 
men av vin endast 
vapenfrejdade 
Oden alltid lever.

20. Hugin och Munin 
var morgon flyga 
ut över världen vida; 
jag ängslas för Hugin, 
att ej åter han kommer, 
dock bekymras jag mera för Munin.

21. Tund tjuter 
och Tjodvitners 
fisk trives i floden; 
åns ström 
synes alltför stark 
att vadaöver Valglaumner.

22. Valgrind den heter, 
som varsnas på slätten, 
helig frmaför helig dörrgång; 
fornåldrig är grinden, 
och få veta, 
hur hon i lås är lyckt.

23. Fem hundra dörrar 
och fyrtio därtill 
tänker jag på Valhall vara; 
åttahundra einhärjar, 
gå på en gång ur var dörr, 
när till dust emot ulven de draga.

24. Fem hundra rum inalles 
och fyrtio därtill 
i Bilskirner byggda jag tänker; 
mig tyckes av hus, 
som takade äro, 
ett större än min sons ej stånda.

25. Heidrun heter geten, 
som på Härfaders sal 
står och gnager av Lärads grenar; 
en kanna skall hon fylla 
med det klara mjöd; 
det mjödet ej minskas kan.

26. Hjorten Eiktyrner heter, 
som på Härfaders sal 
står och gnager av Lärads grenar; 
från hans horn drypa 
droppar i Vergelmer, 
därifrån alla vatten välla.

27. Sid och Vid, 
Säkin och Äkin, 
Sval och Gunntro, 
Fjorm och Fimbultul, 
Rin och Rennande, 
Gipul och Gopul, 
Gomul och Geirvimul, 
kring gudars helgedom de gå; 
Tyn och Vin, 
Toll och Holl, 
Grad och Gunntorin.

28. Vidare heter en Vina, 
Vegsvinn en annan, 
den tredje Tjodnuma; 
Nyt och Not, 
Nonn och Ronn, 
Slid och Rid, 
Sylg och Ylg, 
Vid och Van, 
Vond och Strond, 
Gjoll och Leipt, 
de löpa människor nära 
och härifrån falla till Hel.

29. Kormt och Ormt 
och Kerlaugar två, 
över vilka Tor skall vada, 
varje dag, 
då att döma han går 
vid Yggdrasils ask, 
ty då brinner asarnes 
bro i låga 
och heta bli heliga vattnen.

30. Glad och Gyller, 
Gler och Skeidbrimer, 
Silvrintopp och Siner, 
Gisl och Falhovner, 
Gulltopp och Lettfete, 
dessa hästar asar hava 
var dag till att rida, 
när att döma de fara 
vid Yggdrasils ask.

31. Tre rötter stå 
åt tre håll 
ut från Yggdrasils ask. 
Hel bor under en, 
under den andra rimtursar, 
den tredje människor täcker.

32. Ratatosk heter ekorren, 
som ränna skall 
på Yggdrasils ask; 
örnens ord 
skall han uppifrån bära 
och säga dem för Nidhogg där nere.

33. Hjortar finnas ock fyra 
med finböjda halsar, 
som å trädet på grenarna gnaga, 
Dain och Dvalin, 
Duneyr och Duratro.

34. Flera ormar ligga 
under Yggdrasils ask, 
än en okunnig dåre anar. 
Gion och Moin, 
de äro Gravvitners söner, 
Grabak och Gravvollud; 
Ovner och Svavner 
alltid tror jag skola 
trädets kvistar tära.

35. Yggdrasils ask 
utstår vedermöda 
mera, än män veta; 
hjorten uppifrån raspar 
men det ruttnar på sidan, 
nedifrån Nidhogg skär.

36. Rist och Mist 
skola räcka mig hornet; 
Skeggjold och Skogul, 
Hild och Trud, 
Loch och Herfjotur, 
Goll och Geironul, 
Randgrid och Radgrid 
och Reginleiv, 
de bära åt einhärjarne öl.

37. Arvakr och Alsvinn, 
de skola upp på himlen, 
smärta, solen draga 
och under deras bogar 
blida makter, 
asarne, järnbläster gömde.

38. Svalin den heter, 
som framför solen står, 
en sköld framför skinande guden; 
berg och bränning 
vet jag brinna skulle, 
om han skulle falla ifrån.

39. Skoll heter den ulv, 
som till skogens hägn 
den glänsande guden förföljer; 
en annan är Hate, 
han är ättling av Rodvitner, 
skall stänga strålande himlabrud vägen.

40. Av Ymers kött 
åstadkoms jorden, 
böljan av hans blod; 
berg skapades av benen, 
buskar av håret, 
och av huvudskålen himlen.

41. Av hans ögons bryn 
gjorde blida makter 
Midgård åt människors söner, 
och av hans hjärna 
gjordes de tunga 
moln, som på fästet flockas.

42. Ulls huldhet har den 
och alla gudarnes, 
som först med flamman tar i tu, 
ty öppna bliva världar 
över asars söner, 
när kittlar från lågan lyftas.

43. Ivaldes söner 
i urtiden gingo 
att skapa Skidbladners skepp, 
det bästa fartyg, 
åt bländande Frej, 
snarrådige sonen till Njord.

44. Yggdrasils ask 
är ypperst av träd, 
men Skidbladner av skepp, 
Oden av gudar, 
av gångare Sleipner, 
Bifrost av broar 
och Brage av skalder, 
Habrik av hökar 
och av hundar Garm.

45. Jag segeregudars söner 
syn av gudomen givit, 
därav välkommen hjälp skall väckas. 
För alla asar 
skall det in komma 
på Ägers bänkar, 
vid Ägers dryckeslag.

46. Jag heter Grim, 
jag heter Ganglere, 
Herjan och Hjalmbere, 
Teck och Tride, 
Tud och Ud, 
Helblinde och Har.

47. Sann och Svipal 
och Sanngetal, 
Herteit och Nikar, 
Bileyg, Baleyg, 
Bolverk, Fjolner, 
Grim och Grimner, 
Glappsvinn och Fjolsvinn.

48. Sidhott, Sidskägg 
Sigfodr, Nikud, 
Alfodr, Valfodr, 
Atrid och Farmatyr; 
med ett enda namn 
nämnde jag mig aldrig, 
sålänge jag bland folken farit.

49. Grimner de mig kallade 
hos Geirröd 
och Ialk hos Asmund, 
men Kjalar då, 
när jag kälke drog, 
vid ting Tro, 
Vidur på valplats, 
Oske och Ome, 
Javnha och Bivlinde, 
Gondler och Harbard bland gudar.

50. Svidur och Svidrer 
jag hette hos Sockmimer, 
och då gäckade jag den gamla jätten, 
då till Midvitner, 
hans märklige son, 
baneman jag blivit hade.

51. Rusig är du, Geirröd, 
har riktigt mycket druckit; 
mycket du mistat, 
då min hjälp dig frångår, 
alla einhärjar 
och Odens huldhet.

52. Till fullo jag sagt dig, 
men föga du minnes, 
vänner dig listigt lura. 
Min väns svärd 
ser jag ligga 
med bladet drypande av blod.

53. Den för eggen fallne 
skall Ygg nu hava, 
ditt liv vet jag lidet; 
vreda äro diserna, 
varse är du Oden, 
kom, om du kan, till mig.

54. Oden jag nu heter, 
Ygg jag hette nyss, 
tidigare Tund var mitt namn, 
Vakr och Skilving, 
Vavud och Roptatyr, 
Gaut och Ialk bland gudar, 
Ovner och Svavner, 
jag tror alla hava 
av mig allena uppstått.»

Konung Geirröd satt och hade svärdet i knä och draget till hälften. Men när han hörde, att Oden kommit dit, då stod han upp och ville taga Oden från elden. Svärdet halkade ur handen på honom och fästet var nedåt; konungen snavade och föll framlänges, men svärdet körde igenom honom, och han fick sin bane. Oden försvann då. Men Agnar var konung där länge efteråt. 

Sången om Vavtrudner
Oden sade: 
1. »Råd du mig nu, Frigg, 
då fara att gästa 
Vavtrudner jag vill! 
Högst ivrig är jag 
att allvise jättens 
forntidskunskap fresta.»

Frigg sade: 
2. »Hemma jag ville hålla 
Härjafader kvar 
i gudarnes gårdar, 
ty ingen jätte 
jag jämnstark känner 
med Vavtrudner vara.»

Oden sade: 
3. »Mycket jag for, 
mycket jag frestade, 
mycket jag makterna prövat; 
det vill jag nu veta, 
hurudana Vavtrudners 
salar mig synas.»

Frigg sade: 
4. »Lycklig du fare! 
Lycklig du åter komme! 
Lycklig du på vägen vare! 
Må, människors fader, 
din förmåga stå bi, 
då du samtal söker med jätten!»



5. For så Oden 
att fresta jättens 
vida frejdade visdom. 
Anländ till salen, 
som Ims fader ägde, 
gick Ygg genast in.

Oden sade: 
6. »Hell dig, Vavtrudner, 
nu till hallen är jag kommen 
att se dig själv, där du sitter. 
Först vill jag veta, 
om vis du är 
och gömmande all kunskap, jätte.»

Vavtrudner sade: 
7. »Vem är den man, 
som i min sal 
slungar ut slika ord? 
Ut du ej kommer 
ur vår sal, 
är av oss du icke visast.»

Oden sade: 
8. »Gagnråd jag heter: 
nyss, av gången tröttad, 
törstig jag trädde i din sal. 
Länge jag färdats, 
längtar att hälsas 
och att mig du mottager, jätte.»

Vavtrudner sade: 
9. »Vi står du då, Gagnråd, 
på golvet och talar? 
Sätt dig på bänk i salen! 
Utröna skall vi, 
om åldrige talarn 
vet mer eller mindre än gästen.»

Oden sade: 
10. »Ringa man, 
som till rik man kommer, 
tale, vad som hövs, eller tige. 
Ordsvall tänker jag 
illa båtar 
den, som kommer till kallsinning värd.»

Vavtrudner sade: 
11. »Säg mig, Gagnråd, 
då på golvet du vill 
fresta din framgång, 
hur den hästen 
heter, som drager 
dagen över människor var morgon!»

Oden sade: 
12. »Skinfaxe han kallas, 
som den klara dagen 
var morgon över människor drar. 
För den bästa av hästar 
han hålles av reidgoter, 
ljus sprider springarens man.»

Vavtrudner sade: 
13. »Säg mig, Gagnråd, 
då på golvet du vill 
fresta din framgång, 
hur den hästen 
heter, som från öster 
drager natten över nådiga gudar!»

Oden sade: 
14. »Rimfaxe heter 
den häst, som drager 
var natt över nådige gudar; 
ur munnen från betslet 
var morgon det droppar, 
och så kommer dagg i dalar.»

Vavtrudner sade: 
15. »Säg mig, Gagnråd, 
då på golvet du vill 
fresta din framgång, 
hur den å heter, 
som åtskiljer 
jättars och gudars jord!»

Oden sade: 
16. »Iving heter ån, 
som åtskiljer 
jättars och gudars jord; 
öppen skall hon rinna 
i alla tider, 
is bliver ej på den ån.»

Vavtrudner sade: 
17. »Säg mig, Gagnråd, 
då på golvet du vill 
fresta din framgång, 
vad den slätt heter, 
där till slag mötas 
Surt och de milda makter!»

Oden sade: 
18. »Vigrid heter slätten, 
där till slag mötas 
Surt och de milda makter; 
åt alla håll 
är den hundra mil, 
denna valplats dem visats an.»

Vavtrudner sade: 
19. »Gäst, du kunnig är. 
Till jättens bänk kom! 
Låt oss sitta tillsammans och tala! 
Om huvudet, främling, 
i hallen vi slå vad, 
vem som av oss är visast.»

Oden sade: 
20. »Säg du ett, 
om du äger förstånd 
och du, Vavtrudner, vet det, 
vadan jorden först kom, 
du kunnige jätte, 
eller den höga himlen!»

Vavtrudner sade: 
21. »Av Ymers kött 
åstadkoms jorden 
och av benen berg; 
av rimfrostjättens huvudskål 
himlen blev skapad, 
böljan av hans blod.»

Oden sade: 
22. »Säg du det andra, 
om insikt du äger, 
och du, Vavtrudner, vet det, 
vadan månen kom, 
som över människor far, 
sammaledes ock solen!»

Vavtrudner sade: 
23. »Mundelföre heter 
han, som är månens fader, 
sammaledes också solens. 
På himlen vandra 
de varje dag skola 
för människorna tiden att tälja.»

Oden sade: 
24. »Säg du det tredje, 
då man talar om din kunskap 
och du, Vavtrudner, vet det, 
vadan dagen kom 
som drager över människor, 
eller natten med nedan!»

Vavtrudner sade: 
25. »Delling han heter, 
han är dagens fader, 
men natten av Norve föddes; 
ny och nedan 
skapade nådiga gudar 
att för människorna tiden tälja.»

Oden sade: 
26. »Säg du det fjärde, 
då du frejdad är för kunskap 
och du, Vavtrudner, vet det, 
vadan vintern först kom 
eller varma sommaren 
bland visa gudar att vara!»

Vavtrudner sade: 
27. »Vindsval han heter, 
som är vinterns fader, 
men Svasud är sommarens.»

Oden sade: 
28. »Säg du det femte, 
då du frejdad är för kunskap 
och du, Vavtrudner, vet det, 
vem äldst av asar 
eller Ymers fränder 
i urtiden alstrades!»

Vavtrudner sade: 
29. »Ett jätteantal vintrar, 
innan jorden var skapad, 
vart Bergelmer boren; 
äldre var Trudgelmer, 
och än äldre Aurgelmer, 
hans fader och farfader.»

Oden sade: 
30. »Säg du det sjätte, 
då man skicklig dig kallar 
och du, Vavtrudner, vet det, 
varifrån jätten Aurgelmer 
bland jättars söner 
först kom, du kunnige jätte!»

Vavtrudner sade: 
31. »Ur Elivågor 
etterdroppar stänkte; 
det växte, tills det vart till en jätte; 
därav våra ätter 
allesammans kommit, 
äro därför alla elaka.»

Oden sade: 
32. »Säg du det sjunde, 
då man skicklig dig kallar 
och du, Vavtrudner, vet det, 
huru barn han fick 
den bålde jätten, 
då ej till gifte jättekvinna fanns!»

Vavtrudner sade: 
33. »Under armen växte 
på väldige rimtursen 
mö och man tillsammans; 
fot med fot 
födde åt jätten, 
den vise, en sexhövdad son.»

Oden sade: 
34. »Säg du det åttonde, 
då du anses kunnig, 
och du, Vavtrudner, vet det, 
vad det första är, du minnes, 
och det fjärmaste, du vet, 
du gömmer all kunskap, jätte!»

Vavtrudner sade: 
35. »Ett jätteantal vintrar, 
innan jorden var skapad, 
vart Bergelmer boren; 
det är det första jag minnes, 
när förfarne jätten 
på urholkad ökstock lades.»

Oden sade: 
36. »Säg du det nionde, 
då du nämnes vis 
och du, Vavtrudner, vet det, 
varifrån vinden kommer, 
som över vågen far! 
Aldrig man skönjer honom själv.»

Vavtrudner sade: 
37. »Räsvälg han heter, 
som vid himlens ända sitter, 
en jätte med örns utseende; 
av hans vingar 
säges vinden komma, 
som far över alla folk.»

Oden sade: 
38. »Säg du det tionde, 
då förtälja om gudars 
alla öden du, Vavtrudner, vet, 
varifrån Njord kom in 
bland asars söner, 
- över tallösa altare 
och tempel han råder - 
fast åt fader bland asar han ej föddes!»

Vavtrudner sade: 
39. »I Vanahem han skaptes 
av visa makter 
och gavs som gisslan åt gudar; 
i åldrarnes ände 
skall han åter komma 
hem till de visa vaner.»

Oden sade: 
40. »Säg du det elfte 
var med svärd de i gården 
var dag skifta duktiga hugg; 
de kora, vem skall falla, 
och från kampen rida, 
sitta sedan försonta tillsammans.»

Vavtrudner sade: 
41. »Alla einhärjar 
i Odens gårdar 
var dag skifta duktiga hugg, 
kora, vem skall falla, 
och från kampen rida, 
sitta sedan försonta tillsammans.»

Oden sade: 
42. »Säg du det tolfte, 
hur förtälja om gudars 
alla öden du, Vavtrudner, vet; 
var hemlighet om jättar 
och jämväl alla gudar 
på det sannaste du säger, 
du jätte, som gömmer all vishet!»

Vavtrudner sade: 
43. »Om jättars hemlighet 
och jämväl alla gudars 
jag sanning kan säga, 
ty till varje värld 
jag vandrat har, 
till nio världar kom jag, 
ända nedom Nivlhel, 
hit avlida döda från Hel.»

Oden sade: 
44. »Mycket for jag, 
mycket jag frestade, 
mycket jag makterna prövat. 
Vad för människor leva, 
medan den långa 
fimbulvintern varar i världen?»

Vavtrudner sade: 
45. »Liv och Leivtraser, 
och leva de skola, 
gömda i Hoddmimers hult; 
morgondagg 
till mat de hava; 
de bliva människornas moder och fader.»

Oden sade: 
46. »Mycket for jag, 
mycket jag frestade, 
mycket jag makterna prövat. 
Vadan kommer sol 
på den släta himlen, 
när ulven denna sol hunnit upp?»

Vavtrudner sade: 
47. »Alvrodul föder 
en fager dotter, 
innan henne ulven hunnit upp; 
hon skall gå, 
när gudarne dö, 
en mö på sin moders vägar.»

Oden sade: 
48. »Mycket for jag, 
mycket jag frestade, 
mycket jag makterna prövat. 
Vilka äro de flickor, 
som fara över havet, 
och med klokhet och kunskap färdas?»

Vavtrudner sade: 
49. »Tre väldiga floder 
falla över bygden, 
som Mogtrasers möar behärska; 
ödets gudinnor 
de enda i världen, 
dock bland jättar de fötts och fostrats.»

Oden sade: 
50. »Mycket for jag, 
mycket jag frestade, 
mycket jag makterna prövat. 
Vilka asar råda 
för gudarnes ägor, 
då Surts låga slocknar?»

Vavtrudner sade: 
51. »Vidar bor och Vale 
i de vigda gudaboningar, 
när Surts låga slocknar; 
Mode och Magne 
skola Mjollner hava, 
då Vingners strid har stannat.»

Oden sade: 
52. »Mycket for jag, 
mycket jag frestade, 
mycket jag makterna prövat. 
Vad blir Oden 
till undergång, 
då alla gudar förgås?»

Vavtrudner sade: 
53. »Ulven skall sluka 
Aldafader, 
men honom skall Vidar hämna; 
kalla käftar 
han klyva skall 
på vargen i stridens stund.»

Oden sade: 
54. »Mycket for jag, 
mycket jag frestade, 
mycket jag makterna prövat. 
Vad sade Oden 
i sonens öra, 
innan denne å bålet bars?»

Vavtrudner sade: 
55. »Ingen vet, 
vad du i urtiden 
sade i örat på sonen. 
Med åt fallet vigd mun 
min forntids kunskap 
och gudars öden jag omtalt. 
Med Oden själv 
jag skiftat visdimsord; 
du av alla väsen är visast.» 

Valans spådom

1. »Hören mig alla 
heliga släkten, 
större och smärre 
söner av Heimdall; 
du vill ju, Valfader, 
att väl jag täljer 
forntida sägner, 
de första, jag minnes.

2. Jättar, i urtid 
alstrade, minns jag, 
som mig fordom 
fostrat hava; 
nio världar jag minns, 
och vad som var i de nio, 
måttgivande trädet 
under mullen djupt.

3. I åldrarnas morgon, 
då Ymer levde, 
var ej sand, ej sjö, 
ej svala vågor; 
jorden fanns icke, 
ej upptill himlen; 
ett gapande svalg fanns 
men gräs fanns ingenstädes.

4. Innan Burs söner lyfte 
landen i höjden, 
de som mångberömd 
Midgård skapade. 
Solen strålade 
från söder på stenar, 
och gröna örter 
grodde i marken.

5. Solen kom från söder 
i sällskap med månen 
på höger hand 
över himlaranden. 
Solen ej visste, 
var salar hon hade, 
månen ej visste, 
vad makt han hade, 
stjärnorna ej visste, 
var de skimra skulle.

6. Då drogo alla makter 
till sina domaresäten, 
högheliga gudar, 
och höllo rådslag; 
åt natt och nedan 
namn de gåvo, 
uppkallade morgon 
och middag också, 
eftermiddag och afton, 
för att med åratal räkna.

7. Asarne möttes 
på Idavallen, 
timrade höga 
tempel och altar, 
smedjor byggde, 
smycken gjorde, 
skaffade sig tänger 
och skapade verktyg.

8. På gården med brädspel 
de glada lekte, 
armod på guld 
fanns ingalunda, 
tills tursamöar 
trenne kommo, 
mycket mäktiga 
mör, från jättevärlden.

9. Då drogo alla makter 
till sina domaresäten, 
högheliga gudar, 
och höllo rådslag, 
vem dvärgars skara 
skapa skulle 
av blodig bränning 
och Blains ben.

10. Där var Modsogner vorden 
den mest förnämlige 
av dvärgar alla 
och Durin den andre; 
de gjorde många 
människobilder, 
dessa dvärgar, av jord, 
som Durin sade.

11. Nye och Nide, 
Nordre och Sudre, 
Austre och Västre, 
Alltjov, Dvalin, 
Bivor, Bavor, 
Bombur, Nore, 
An och Anar, 
Ae, Mjodvitner.

12. Veig och Gandalv, 
Vindalv, Train, 
Täck och Torin, 
Tro, Vitr och Lit, 
Na och Nyrad. 
Nu har jag dvärgarna 
- Regin och Radsvid - 
rätt omtalat.

13. File, Kile, 
Funden, Nale, 
Hepte, Vile, 
Hanar, Svior, 
Fra, Hornbore, 
Fräg och Lone, 
Aurvang, Jare, 
Eikinskjalde.

14. Tid är att dvärgar 
i Dvalins skara 
för människorna leda 
till Lovar i ättlängd; 
de som sandfältens säte 
sökte åt sig 
till grusslätterna 
från grundens sten.

15. Där var Draupner 
och Dolgtraser, 
Ha, Haugspore, 
Lävang, Gloe, 
Dore, Ore, 
Duv, Andvare, 
Skirver, Virver, 
Skavid, Ae.

16. Alf och Yngve, 
Eikinskjalde, 
Fjalar och Froste, 
Finn och Ginnar. 
Alltid skall minnas, 
så länge människor leva, 
denna långa räcka 
av Lovars förfäder.

17. Tills ur den skaran 
trenne asar, 
kraftiga och kärleksfulla, 
kommo till ett hus. 
De funno på land 
föga förmående 
Ask och Embla 
utan livsmål.

18. Ande de ej ägde, 
omdöme ej hade, 
ej livssaft, ej läte, 
ej livlig färg. 
Ande gav Oden, 
omdöme Höner, 
livssaft gav Lodur 
och livlig färg.

19. En ask vet jag stånda, 
den Yggdrasil heter, 
ett väldigt träd, överöst 
av vita sanden. 
Därifrån kommer daggen, 
som i dalarne faller, 
den står evigt grön 
över Urdarbrunnen.



20. Därifrån komma möar, 
som mycket veta, 
tre ur den sal, 
som under trädet står. 
Urd hette en, 
den andra Verdandi, 
man skar på trä 
namnet Skuld på den tredje. 
Lagar de satte, 
liv de korade 
för människors barn, 
männens öden.

21. Det fältslag minns hon 
först i världen, 
när de med spjuten 
spetsade Gullveig 
och i den Höges sal 
henne brände. 
Tre gånger brände de 
den tre gånger borna, 
ofta, ej sällan, 
dock ännu hon lever.

22. Heid hon hette, 
var till husen hon kom, 
en väl siande vala. 
Hon signade stavar, 
hon trollade, var hon kunde, 
trollade förryckthet. 
Alltid var hon älskad 
av onda kvinnor.

23. Då drogo alla makter 
till sina domaresäten, 
högheliga gudar, 
och höllo rådslag, 
om asarne skulle 
skada lida 
eller alla gudar 
ersättning få.

24. Spjut slungade Oden 
och sände bland flocken, 
det fältslaget ock 
var först i världen. 
Brutet var bröstvärn 
på borgen hos asar, 
över vapentagna fält 
kunde vanerna tränga.

25. Då drogo alla makter 
till sina domaresäten, 
högheliga gudar, 
och höllo rådslag, 
vem all luften 
med lyte blandat 
eller åt jättens ätt 
Ods mö givit.

26. Blott Tor slog till 
i trotsigt mod, 
han sällan sitter, 
då slikt han hör, 
Eder brötos, 
ord och löften, 
alla viktiga avtal, 
som växlats dem emellan.

27. Hon vet Heimdalls 
hornlåt bero 
på det himmelshöga 
heliga trädet. 
På detta ser hon svämma 
en sandblandad fors 
från Valfaders pant. 
Veten I än mer och vad?

28. Ensam satt hon ute, 
när asarnes skräckgud, 
den åldrige, kom 
och i ögat henne såg. 
»Vad frågen I mig? 
Vi fresten I mig? 
Allt vet jag, Oden, 
var ditt öga du gömde 
i Mimers brunn, 
den mycket berömda. 
Mjöd var morgon 
Mimer dricker 
av Valfaders pant.» 
Veten I än mer och vad?

29. Gav Härfader henne 
halsguld och ringar, 
fick visdomsord 
och varsel av stavar; 
hon såg vida omkring 
i varje värld.

30. Hon såg valkyrior, 
komna från fjärran, 
redo att göra 
ritten till Godtjod. 
Skuld höll sköld, 
och Skogul var den andra, 
Gunn, Hild, Gondul 
och Geirskogul. 
Nu äro Härjans 
härjungfrur nämnda, 
valkyrior, redo 
att rida på jorden.

31. Jag såg åt Balder, 
blodige guden, 
Odens barn, 
ett öde gömmas. 
Högt över slätterna 
smal stod vuxen 
och mycket fager 
misteltenen.

32. Från det trädet, som tycktes 
en telning vara, 
ett sorgeskott blev skjutet, 
och skytten vad Höder. 
Balders broder 
blev boren inom kort, 
Odenssonen stred 
blott en natt gammal.

33. Sina händer han ej tvådde, 
sitt huvud han ej kammade, 
förrän på bålet han bar 
Balders fiende. 
Men Frigg grät 
i Fensalarne 
över Valhalls ve. 
Veten I än mer och vad?

34. Då kunde fängsel man vrida 
av Vales tarmar, 
ganska fasta voro 
fjättrarne snodda.

35. I kedjor såg hon ligga 
under Kittellunden 
en led skepnad 
med Lokes drag. 
Där sitter Sigyn 
i sorg hos maken, 
föga väl till mods. 
Veten I än mer och vad?

36. En å från öster 
genom etterdalar flyter, 
med svärd och stridsknivar; 
Slidr den heter.

37. Norrut stod 
på Nidaslätterna 
en sal av guld 
för Sindres ätt; 
en annan stod 
på Okolner, 
gästabudssal 
för jätten Brimer.

38. En sal såg hon stånda 
från solen fjärran 
på Nastranden; 
åt norr vetter dörren. 
Etterdroppar föllo 
in genom rökhålet, 
av ormars ryggar 
är rummet flätat.

39. Där såg hon i strida 
strömmar vada 
menediga män 
och för mord fredlösa 
och den, en annans hustru 
hemligt lockar. 
Där sög Nidhogg 
de dödas kroppar, 
vidundret slet männen. 
Veten I än mer och vad?

40. Österut i Järnskogen 
den åldriga satt 
och födde där 
Fenrers avkomlingar. 
En bliver mest 
av alla förnämlig, 
tunglets rövare, 
i trolls skepnad.

41. Han mättar sig med lik 
av män, som dött, 
gudars boning 
med blod besudlar. 
Svart blir solskenet 
om somrarne efter, 
all väderlek vansklig. 
Veten I än mer och vad?

42. Satt där på högen 
och slog harpan 
gygens värnare, 
den glade Eggder. 
Över honom gol 
i granskog med pors 
en fagerröd hane, 
som Fjalar heter.

43. Gol över asarne 
Gullinkambe, 
han hos Härfader 
härmännen väcker; 
en annan gal 
under jorden, 
en sotröd hane, 
i Hels salar.

44. Gram skäller gräsligt 
framför Gnipahålan; 
fjättern skall brista, 
fri varder ulven. 
Visdom vet jag mycken, 
långt vidare ser jag 
över segergudars väldiga 
slutliga öden.

45. Bröder skola kämpa, 
varandras banemän bliva, 
systrars barn 
sin släktskap spilla; 
hårt är i världen, 
hordom mycken, 
yxtid, klingtid, 
kluvna bliva sköldar, 
vindålder, vargålder, 
innan världen störtas; 
ingen man skall 
den andre skona.

46. Mims söner leka 
och slutödet tändes 
vid Gjallarhornets ljud, 
det genomträngande. 
Högt blåser Heimdall, 
med hornet i vädret; 
med Mims huvud 
håller Oden råd.

47. Då skälver Yggdrasils 
ask, där den står, 
urträdet jämrar sig, 
jätten blir lös. 
På resan till Hel 
rädas alla, 
innan Surts släkting 
slukar honom.

48. Vad är med asar? 
Vad är med alfer? 
Allt Jättehem gnyr, 
asar hava möte. 
Dvärgarna stöna 
framför stendörrarna, 
bergväggens vise. 
Veten I än mer och vad?

49. Garm nu skäller gräsligt 
framför Gnipahålan; 
fjättern skall brista, 
och fri blir ulven.

50. Rym far från öster, 
på arm håller skölden; 
i jättevrede vrider 
världsormen sig; 
ormen piskar vågen, 
och örnen skriar, 
sliter lik, blek om näbben, 
och Naglfar lossnar.

51. Skeppet far från öster; 
över sjön skall Muspells 
ledung komma, 
och Loke styr. 
Vidunders yngel 
med ulven kommer; 
med dem är Byleipts 
broder i följe.

52. Surt far från söder 
med svedjande låga, 
stridsgudars sol 
av svärdet skiner. 
Stenberg störta, 
det stupar jättekvinnor; 
trampa dödingar Hels väg, 
och himmelen rämnar.

53. Ett andra lidande 
för Lin då kommer, 
när Oden går 
mot ulven att strida, 
och Beles bjärte 
bane mot Surt; 
falla då skall 
Friggs älskade.

54. Garm nu skäller gräsligt 
framför Gnipahålan; 
fjättern skall brista, 
och fri blir ulven.

55. Då kommer Segerfaderns 
son, den väldige, 
Vidar, att strida 
mot valplatsens odjur. 
På jättesonen 
till hjärtat svärdet 
med handen han stöter. 
Hämnad är då fadern.

56. Då kommer Lodyns 
lysande ättling; 
Odens son 
går mot ormen att kämpa 
I vrede denne dräper 
värjaren av Midgård. 
Från sitt hem all draga 
döda hädan. 
Nio fjät döende 
går Fjorgyns son 
fram från ormen, 
som ofrejd ej fruktar.

57. Solen börjar svartna, 
jord sänkes i havet, 
från fästet falla 
flammande stjärnor; 
upp ångar imma, 
och elden lågar, 
hettan leker högt 
mot himlen själv.

58. Garm skäller gräsligt 
framför Gnipahålan; 
fjättern skall brista, 
och fri blir ulven.

59. Upp ser hon komma 
för andra gången 
jorden ur havet, 
igen grönskande; 
forsar falla, 
örn flyger däröver, 
den som på fjället 
fiskar griper.

60. Asarne mötas 
på Idavallen 
och om jordens gördel, 
jätteormen, tala, 
föra sig till minnes 
märkliga öden 
och Fimbultyrs 
forntida runor.

61. Där skola åter 
de underbara 
guldbrädspelsbrickorna 
i gräset hittas, 
som i tidens morgon 
dem tillhört hade.

62. Osådda skola 
åkrar växa, 
allt ont sig bättra; 
Balder skall komma. 
I Ropts segersalar 
sitta Balder och Höder, 
valplatsens gudar. 
Veten I än mer och vad?

63. Då kan Höner lyckans 
lotter kasta 
och de båda brödernas 
barn bebo 
det vida Vindhem. 
Veten I än mer och vad?

64. En sal ser fagrare 
än solen stånda, 
täckt med guld, 
på Gimle. 
Där skola hövdingtrogna 
härskararor bo 
och i allan tid 
äga hugnad.

65. Där kommer den mäktige 
till maktdomen, 
den starke, ovanifrån, 
han som styr över allt.

66. Då kommer dunklets 
drake flygande, 
en blank orm, nedifrån, 
från Nidafjällen. 
I fjädrarne bär, 
och flyger över slätten, 
Nidhogg lik. 
Nu skall hon sjunka.» 
